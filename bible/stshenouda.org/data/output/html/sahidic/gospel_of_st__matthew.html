<!DOCTYPE html>
<html>
<head>
  <meta charset="utf-8">
  <title>Gospel of St. Matthew</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="gospel_of_st._matthew">Gospel of St. Matthew</h2>
  <a href="#gospel_of_st._matthew1">1</a> <a href=
  "#gospel_of_st._matthew2">2</a> <a href="#gospel_of_st._matthew3">3</a>
  <a href="#gospel_of_st._matthew4">4</a> <a href=
  "#gospel_of_st._matthew5">5</a> <a href="#gospel_of_st._matthew6">6</a>
  <a href="#gospel_of_st._matthew7">7</a> <a href=
  "#gospel_of_st._matthew8">8</a> <a href="#gospel_of_st._matthew9">9</a>
  <a href="#gospel_of_st._matthew10">10</a> <a href=
  "#gospel_of_st._matthew11">11</a> <a href="#gospel_of_st._matthew12">12</a>
  <a href="#gospel_of_st._matthew13">13</a> <a href=
  "#gospel_of_st._matthew14">14</a> <a href="#gospel_of_st._matthew15">15</a>
  <a href="#gospel_of_st._matthew16">16</a> <a href=
  "#gospel_of_st._matthew17">17</a> <a href="#gospel_of_st._matthew18">18</a>
  <a href="#gospel_of_st._matthew19">19</a> <a href=
  "#gospel_of_st._matthew20">20</a> <a href="#gospel_of_st._matthew21">21</a>
  <a href="#gospel_of_st._matthew22">22</a> <a href=
  "#gospel_of_st._matthew23">23</a> <a href="#gospel_of_st._matthew24">24</a>
  <a href="#gospel_of_st._matthew25">25</a> <a href=
  "#gospel_of_st._matthew26">26</a> <a href="#gospel_of_st._matthew27">27</a>
  <a href="#gospel_of_st._matthew28">28</a>
  <h3 id="gospel_of_st._matthew1">1</h3>

  <p>ⲡⲉⲩⲁⲅⲅⲉⲗⲓⲟⲛ ⲉⲧⲟⲩⲁⲁⲃ ⲛ̅ⲕⲁⲧⲁ ⲙⲁⲑⲑⲁⲓⲟⲥ ⲥⲩⲛ ⲑ(ⲉⲱⲓ) <span style=
  "color:#b00e23">(ⲁ̅)</span> ⲡϫⲱⲱⲙⲉ ⲙ̅ⲡⲉϫⲡⲟ ⲛ̅ⲓ̅ⲥ̅ ⲡⲉⲭ̅ⲥ̅ ⲡϣⲏⲣⲉ ⲛ̅ⲇⲁⲩⲉⲓⲇ ⲡϣⲏⲣⲉ
  ⲛ̅ⲁⲃⲣⲁϩⲁⲙ. <span style="color:#b00e23">(ⲃ̅)</span> ⲁⲃⲣⲁϩⲁⲙ ⲁϥϫⲡⲟ ⲛ̅ⲓ̈ⲥⲁⲁⲕ.
  ⲓ̈ⲥⲁⲁⲕ ⲇⲉ ⲁϥϫⲡⲟ ⲛ̅ⲓ̈ⲁⲕⲱⲃ. ⲓ̈ⲁⲕⲱⲃ ⲇⲉ ⲁϥϫⲡⲟ ⲛ̅ⲓ̈ⲟⲩⲇⲁⲥ ⲙⲛ̅ ⲛⲉϥⲥⲛⲏⲩ. <span style=
  "color:#b00e23">(ⲅ̅)</span> ⲓ̈ⲟⲩⲇⲁⲥ ⲇⲉ ⲁϥϫⲡⲟ ⲙ̅ⲫⲁⲣⲉⲥ ⲙⲛ̅ ⲍⲁⲣⲁ ⲉⲃⲟⲗ ϩⲛ̅ ⲑⲁⲙⲁⲣ.
  ⲫⲁⲣⲉⲥ ⲇⲉ ⲁϥϫⲡⲟ ⲛ̅ⲉⲥⲣⲱⲙ. ⲉⲥⲣⲱⲙ ⲇⲉ ⲁϥϫⲡⲟ ⲛ̅ⲁⲣⲁⲙ. <span style=
  "color:#b00e23">(ⲇ̅)</span> ⲁⲣⲁⲙ ⲇⲉ ⲁϥϫⲡⲟ ⲛ̅ⲁⲙⲓⲛⲁⲇⲁⲃ. ⲁⲙⲓⲛⲁⲇⲁⲃ ⲇⲉ ⲁϥϫⲡⲟ
  ⲛ̅&lt;ⲛ&gt;ⲁⲁⲥⲥⲱⲛ. ⲛⲁⲁⲥⲥⲱⲛ ⲇⲉ ⲁϥϫⲡⲟ ⲛ̅ⲥⲁⲗⲙⲱⲛ. <span style=
  "color:#b00e23">(ⲉ̅)</span> ⲥⲁⲗⲙⲱⲛ ⲇⲉ ⲁϥϫⲡⲟ ⲛ̅ⲃⲟⲉⲥ ⲉⲃⲟⲗ ϩⲛ̅ ϩⲣⲁⲭⲁⲃ. ⲃⲟⲉⲥ ⲇⲉ
  ⲁϥϫⲡⲟ ⲛ̅ⲓ̈ⲱⲃⲏⲇ ⲉⲃⲟⲗ ϩⲛ̅ ϩⲣⲟⲩⲑ. ⲓ̈ⲱⲃⲏⲇ ⲇⲉ ⲁϥϫⲡⲟ ⲛ̅ⲓ̈ⲉⲥⲥⲁⲓ. <span style=
  "color:#b00e23">(ⲋ̅)</span> ⲓ̈ⲉⲥⲥⲁⲓ ⲇⲉ ⲁϥϫⲡⲟ ⲛ̅ⲇⲁⲩⲉⲓⲇ. ⲡⲣ̅ⲣⲟ. ⲇⲁⲩⲉⲓⲇ ⲇⲉ ⲁϥϫⲡⲟ
  ⲛ̅ⲥⲟⲗⲟⲙⲱⲛ ⲉⲃⲟⲗ ϩⲛ̅ ⲑⲓⲙⲉ ⲛ̅ⲟⲩⲣⲓⲁⲥ. <span style="color:#b00e23">(ⲍ̅)</span>
  ⲥⲟⲗⲟⲙⲱⲛ ⲇⲉ ⲁϥϫⲡⲟ ⲛ̅ϩⲣⲟⲃⲟⲁⲙ. ϩⲣⲟⲃⲟⲁⲙ ⲇⲉ ⲁϥϫⲡⲟ ⲛ̅ⲁⲃⲓⲁ. ⲁⲃⲓⲁⲥ ⲇⲉ ⲁϥϫⲡⲟ ⲛ̅ⲁⲥⲁⲫ.
  <span style="color:#b00e23">(ⲏ̅)</span> ⲁⲥⲁⲫ ⲇⲉ ⲁϥϫⲡⲟ ⲛ̅ⲓ̈ⲱⲥⲁⲫⲁⲧ. ⲓ̈ⲱⲥⲁⲫⲁⲧ ⲇⲉ
  ⲁϥϫⲡⲟ ⲛ̅ⲓ̈ⲱⲣⲁⲙ. ⲓ̈ⲱⲣⲁⲙ ⲇⲉ ⲁϥϫⲡⲟ ⲛ̅ⲟⲍⲉⲓⲁⲥ. <span style=
  "color:#b00e23">(ⲑ̅)</span> ⲟⲍⲉⲓⲁⲥ ⲇⲉ ⲁϥϫⲡⲟ ⲛ̅ⲓ̈ⲱⲁⲑⲁⲙ. ⲓ̈ⲱ{ⲛ}ⲁⲑⲁⲙ ⲇⲉ ⲁϥϫⲡⲟ
  ⲛ̅ⲁⲭⲁⲍ. ⲁⲭⲁⲍ ⲇⲉ ⲁϥϫⲡⲟ ⲛ̅ⲉⲍⲉⲕⲉⲓⲁⲥ. <span style="color:#b00e23">(ⲓ̅)</span>
  ⲉⲍⲉⲕⲉⲓⲁⲥ ⲇⲉ ⲁϥϫⲡⲟ ⲙ̅ⲙⲁⲛⲁⲥⲥⲏ. ⲙⲁⲛⲁⲥⲥⲏ ⲇⲉ ⲁϥϫⲡⲟ ⲛ̅ϩⲁⲙⲱⲥ. ϩⲁⲙⲱⲥ ⲇⲉ ⲁϥϫⲡⲟ
  ⲛ̅ⲓ̈ⲱⲥⲓⲁⲥ. <span style="color:#b00e23">(ⲓ̅ⲁ̅)</span> ⲓ̈ⲱⲥⲓⲁⲥ ⲇⲉ ⲁϥϫⲡⲟ
  ⲛ̅ⲓ̈ⲉⲭⲟⲛⲓⲁⲥ ⲙⲛ̅ ⲛⲉϥⲥⲛⲏⲩ ϩⲓ ⲡⲡⲱⲱⲛⲉ ⲉⲃⲟⲗ ⲛ̅ⲧⲃⲁⲃⲩⲗⲱⲛ. <span style=
  "color:#b00e23">(ⲓ̅ⲃ̅)</span> ⲙⲛ̅ⲛ̅ⲥⲁ ⲡⲡⲱⲱⲛⲉ ⲇⲉ ⲉⲃⲟⲗ ⲛ̅ⲧⲃⲁⲃⲩⲗⲱⲛ. ⲓ̈ⲉⲭⲟⲛⲓⲁⲥ
  ⲁϥϫⲡⲟ ⲛ̅ⲥⲁⲗⲁⲑⲓⲏⲗ. ⲥⲁⲗⲁⲑⲓⲏⲗ ⲇⲉ ⲁϥϫⲡⲟ ⲛ̅ⲍⲟⲣⲟⲃⲁⲃⲉⲗ. <span style=
  "color:#b00e23">(ⲓ̅ⲅ̅)</span> ⲍⲟⲣⲟⲃⲁⲃⲉⲗ ⲇⲉ ⲁϥϫⲡⲟ ⲛ̅ⲁⲃⲓⲟⲩⲇ. ⲁⲃⲓⲟⲩⲇ ⲇⲉ ⲁϥϫⲡⲟ
  ⲛ̅ⲉⲗⲓⲁⲕⲓⲙ. ⲉⲗⲓⲁⲕⲓⲙ ⲇⲉ ⲁϥϫⲡⲟ ⲛ̅ⲁⲍⲱⲣⲁ. <span style=
  "color:#b00e23">(ⲓ̅ⲇ̅)</span> ⲁⲍⲱⲣⲁⲥ ⲇⲉ ⲁϥϫⲡⲟ ⲛ̅ⲥⲁⲇⲱⲕ. ⲥⲁⲇⲱⲕ ⲇⲉ ⲁϥϫⲡⲟ
  ⲛ̅ⲁⲭⲉⲓⲙ. ⲁⲭⲉⲓⲙ ⲇⲉ ⲁϥϫⲡⲟ ⲛ̅ⲉⲗⲓⲟⲩⲇ. <span style="color:#b00e23">(ⲓ̅ⲉ̅)</span>
  ⲉⲗⲓⲟⲩⲇ ⲇⲉ ⲁϥϫⲡⲟ ⲛ̅ⲉⲗⲉⲁⲍⲁⲣ. ⲉⲗⲉⲁⲍⲁⲣ ⲇⲉ ⲁϥϫⲡⲟ ⲙ̅ⲙⲁⲧⲑⲁⲙ. ⲙⲁⲧⲑⲁⲙ ⲇⲉ ⲁϥϫⲡⲟ
  ⲛ̅ⲓ̈ⲁⲕⲱⲃ. <span style="color:#b00e23">(ⲓ̅ⲋ̅)</span> ⲓ̈ⲁⲕⲱⲃ ⲇⲉ ⲁϥϫⲡⲟ ⲛ̅ⲓ̈ⲱⲥⲏⲫ
  ⲡϩⲁⲓ ⲙ̅ⲙⲁⲣⲓⲁ. ⲧⲁⲓ̈ ⲛ̅ⲧⲁⲩϫⲡⲉ ⲓ̅ⲥ̅ ⲉⲃⲟⲗ ⲛ̅ϩⲏⲧⲥ̅. ⲡⲁⲓ̈ ⲛ̅ϣⲁⲩⲙⲟⲩⲧⲉ ⲉⲣⲟϥ ϫⲉ
  ⲡⲉⲭ̅ⲥ̅. <span style="color:#b00e23">(ⲓ̅ⲍ̅)</span> ⲅⲉⲛⲉⲁ ϭⲉ ⲛⲓⲙ ϫⲓⲛ ⲁⲃⲣⲁϩⲁⲙ ϣⲁ
  ⲉϩⲣⲁⲓ̈ ⲉⲇⲁⲩⲉⲓⲇ ⲙⲛ̅ⲧⲁϥⲧⲉ ⲛ̅ⲅⲉⲛⲉⲁ. ⲁⲩⲱ ϫⲓⲛ ⲇⲁⲩⲉⲓⲇ ϣⲁ ⲉϩⲣⲁⲓ̈ ⲉⲡⲡⲱⲱⲛⲉ ⲉⲃⲟⲗ
  ⲛ̅ⲧⲃⲁⲃⲩⲗⲱⲛ ⲙⲛ̅ⲧⲁϥⲧⲉ ⲛ̅ⲅⲉⲛⲉⲁ. ⲁⲩⲱ ϫⲓⲛ ⲉⲡⲡⲱⲱⲛⲉ ⲉⲃⲟⲗ ⲛ̅ⲧⲃⲁⲃⲩⲗⲱⲛ ϣⲁ ⲉϩⲣⲁⲓ̈
  ⲉⲡⲉⲭ̅ⲥ̅ ⲙⲛ̅ⲧⲁϥⲧⲉ ⲛ̅ⲅⲉⲛⲉⲁ. <span style="color:#b00e23">(ⲓ̅ⲏ̅)</span> ⲡⲉϫⲡⲟ ⲇⲉ
  ⲛ̅ⲓ̅ⲥ̅ ⲡⲉⲭ̅ⲥ̅ ⲛ̅ⲉⲩⲧⲉⲓ̈ϩⲉ ⲡⲉ. ⲛ̅ⲧⲉⲣⲟⲩϣⲡ̅ ⲧⲟⲟⲧⲥ̅ ⲛ̅ⲧⲉϥⲙⲁⲁⲩ ⲙⲁⲣⲓⲁ ⲛ̅ⲓⲱⲥⲏⲫ.
  ⲉⲙⲡⲁⲧⲟⲩⲃⲱⲕ ⲉϩⲟⲩⲛ ϣⲁ ⲛⲉⲩⲉⲣⲏⲩ. ⲁⲩϩⲉ ⲉⲣⲟⲥ ⲉⲥⲉⲉⲧ ⲉⲃⲟⲗ ϩⲛ̅ ⲟⲩⲡⲛ̅ⲁ̅ ⲉϥⲟⲩⲁⲁⲃ.
  <span style="color:#b00e23">(ⲓ̅ⲑ̅)</span> ⲓ̈ⲱⲥⲏⲫ ⲇⲉ ⲡⲉⲥϩⲁⲓ ⲉⲛⲉⲩⲇⲓⲕⲁⲓⲟⲥ ⲡⲉ.
  ⲁⲩⲱ ⲛⲉϥⲟⲩⲱϣ ⲁⲛ ⲉϯ ⲙ̅ⲡⲉⲥⲥⲟⲉⲓⲧ ⲁϥⲟⲩⲱϣ ⲉⲛⲟϫⲥ̅ ⲉⲃⲟⲗ ⲛ̅ϫⲓⲟⲩⲉ. <span style=
  "color:#b00e23">(ⲕ̅)</span> ⲛⲁⲓ̈ ⲇⲉ ⲛ̅ⲧⲉⲣⲉϥⲙⲉⲉⲩⲉ ⲉⲣⲟⲟⲩ ⲉⲓⲥ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ
  ⲁϥⲟⲩⲱⲛϩ ⲛⲁϥ ⲉⲃⲟⲗ ϩⲛ̅ ⲟⲩⲣⲁⲥⲟⲩ ⲉϥϫⲱ ⲙ̅ⲙⲟⲥ. ϫⲉ ⲓ̈ⲱⲥⲏⲫ ⲡϣⲏⲣⲉ ⲛ̅ⲇⲁⲩⲉⲓⲇ ⲙ̅ⲡⲣ̅ⲣ̅ϩⲟⲧⲉ
  ⲉϫⲓ ⲙ̅ⲙⲁⲣⲓⲁ ⲧⲉⲕⲥϩⲓⲙⲉ. ⲡⲉⲧⲟⲩⲛⲁϫⲡⲟϥ ⲅⲁⲣ ⲉⲃⲟⲗ ⲛ̅ϩⲏⲧⲥ̅ ⲟⲩⲉⲃⲟⲗ ϩⲛ̅ ⲟⲩⲡⲛ̅ⲁ̅ ⲉϥⲟⲩⲁⲁⲃ
  ⲡⲉ. <span style="color:#b00e23">(ⲕ̅ⲁ̅)</span> ⲥⲛⲁϫⲡⲟ ⲇⲉ ⲛ̅ⲟⲩϣⲏⲣⲉ. ⲛⲅ̅ⲙⲟⲩⲧⲉ
  ⲉⲡⲉϥⲣⲁⲛ ϫⲉ ⲓ̅ⲥ̅. ⲛ̅ⲧⲟϥ ⲅⲁⲣ ⲡⲉⲧⲛⲁⲧⲟⲩϫⲟ ⲙ̅ⲡⲉϥⲗⲁⲟⲥ ⲉⲃⲟⲗ ϩⲛ̅ ⲛⲉⲩⲛⲟⲃⲉ.
  <span style="color:#b00e23">(ⲕ̅ⲃ̅)</span> ⲡⲁⲓ̈ ⲇⲉ ⲧⲏⲣϥ̅ ⲛ̅ⲧⲁϥϣⲱⲡⲉ ϫⲉⲕⲁⲥ
  ⲉϥⲉϫⲱⲕ ⲉⲃⲟⲗ ⲛ̅ϭⲓ ⲡⲉⲛⲧⲁ ⲡϫⲟⲉⲓⲥ ϫⲟⲟϥ ϩⲓⲧⲙ̅ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲕ̅ⲅ̅)</span> ϫⲉ ⲉⲓⲥ ⲧⲡⲁⲣⲑⲉⲛⲟⲥ ⲛⲁⲱ. ⲛⲥ̅ϫⲡⲟ ⲛ̅ⲟⲩϣⲏⲣⲉ.
  ⲛ̅ⲥⲉⲙⲟⲩⲧⲉ ⲉⲡⲉϥⲣⲁⲛ ϫⲉ ⲉⲙⲙⲁⲛⲟⲩⲏⲗ. ⲉⲧⲉ ⲡⲁⲓ̈ ⲡⲉ ⲛ̅ϣⲁⲩⲟⲩⲁϩⲙⲉϥ ϫⲉ ⲡⲛⲟⲩⲧⲉ ⲛⲙ̅ⲙⲁⲛ.
  <span style="color:#b00e23">(ⲕ̅ⲇ̅)</span> ⲁϥⲧⲱⲟⲩⲛ ⲇⲉ ⲛ̅ϭⲓ ⲓ̈ⲱⲥⲏⲫ ⲉϥⲛ̅ⲕⲟⲧⲕ̅
  ⲁϥⲉⲓⲣⲉ ⲕⲁⲧⲁ ⲑⲉ ⲛ̅ⲧⲁϥϩⲱⲛ ⲉⲧⲟⲟⲧϥ̅ ⲛ̅ϭⲓ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ. ⲁϥϫⲓ ⲙ̅ⲙⲁⲣⲓⲁ
  ⲧⲉϥⲥϩⲓⲙⲉ. <span style="color:#b00e23">(ⲕ̅ⲉ̅)</span> ⲙ̅ⲡⲉϥⲥⲟⲩⲱⲛⲥ̅ ϣⲁⲛⲧⲉⲥϫⲡⲟ
  ⲙ̅ⲡⲉⲥϣⲏⲣⲉ. ⲁϥⲙⲟⲩⲧⲉ ⲉⲡⲉϥⲣⲁⲛ ϫⲉ ⲓ̅ⲥ̅.</p>

  <h3 id="gospel_of_st._matthew2">2</h3>

  <p><span style="color:#b00e23">(ⲁ̅)</span> ⲓ̅ⲥ̅ ⲇⲉ ⲛ̀ⲧⲉⲣⲟⲩϫⲡⲟϥ ϩⲣⲁⲓ̈ ϩⲛ̅
  ⲃⲏⲑⲗⲉⲉⲙ ⲛ̅ⲧⲉ ϯⲟⲩⲇⲁⲓⲁ ϩⲛ̅ ⲛⲉϩⲟⲟⲩ ⲛ̅ϩⲏⲣⲱⲇⲏⲥ ⲡⲣ̅ⲣⲟ. ⲉⲓⲥ ϩⲉⲛⲙⲁⲅⲟⲥ ⲁⲩⲉⲓ ⲉⲃⲟⲗ ϩⲛ̅
  ⲛ̅ⲉⲙⲁⲛϣⲁ ⲉϩⲣⲁⲓ̈ ⲉⲑⲓⲗⲏⲙ ⲉⲩϫⲱ ⲙ̅ⲙⲟⲥ. <span style="color:#b00e23">(ⲃ̅)</span> ϫⲉ
  ⲉϥⲧⲱⲛ ⲡⲣ̅ⲣⲟ ⲛ̅ⲛⲓⲟⲩⲇⲁⲓ ⲛ̅ⲧⲁⲩϫⲡⲟϥ. ⲁⲛⲛⲁⲩ ⲅⲁⲣ ⲉⲡⲉϥⲥⲓⲟⲩ ϩⲛ̅ ⲛ̅ⲉⲙⲁⲛϣⲁ ⲁⲛⲉⲓ ⲉⲟⲩⲱϣⲧ̅
  ⲛⲁϥ. <span style="color:#b00e23">(ⲅ̅)</span> ⲁϥⲥⲱⲧⲙ̅ ⲇⲉ ⲛ̅ϭⲓ ϩⲏⲣⲱⲇⲏⲥ ⲡⲣ̅ⲣⲟ
  ⲁϥϣⲧⲟⲣⲧⲣ̅ ⲉⲙⲁⲧⲉ ⲙⲛ̅ ⲑⲓⲉⲣⲟⲩⲥⲟⲗⲩⲙⲁ ⲧⲏⲣⲥ̅ ⲛⲙ̅ⲙⲁϥ. <span style=
  "color:#b00e23">(ⲇ̅)</span> ⲁϥⲥⲱⲟⲩϩ ⲉϩⲟⲩⲛ ⲛ̅ⲛ̅ⲁⲣⲭⲓⲉⲣⲉⲩⲥ ⲧⲏⲣⲟⲩ ⲙⲛ̅
  ⲛⲉⲅⲣⲁⲙⲙⲁⲧⲉⲩⲥ ⲙ̅ⲡⲗⲁⲟⲥ. ⲁϥϣⲓⲛⲉ ⲉⲃⲟⲗ ϩⲓⲧⲟⲟⲧⲟⲩ ϫⲉ ⲉⲩⲛⲁϫⲡⲟ ⲙ̅ⲡⲉⲭ̅ⲥ̅ ⲧⲱⲛ.
  <span style="color:#b00e23">(ⲉ̅)</span> ⲛ̅ⲧⲟⲟⲩ ⲇⲉ ⲡⲉϫⲁⲩ ⲛⲁϥ ϫⲉ ϩⲣⲁⲓ̈ ϩⲛ̅
  ⲃⲏⲑⲗⲉⲉⲙ ⲛ̅ⲧⲉ ϯⲟⲩⲇⲁⲓⲁ. ⲉϥⲥⲏϩ ⲅⲁⲣ ⲛ̅ⲧⲉⲓ̈ϩⲉ ϩⲓⲧⲙ̅ ⲡⲉⲡⲣⲟⲫⲏⲧⲏⲥ. <span style=
  "color:#b00e23">(ⲋ̅)</span> ϫⲉ ⲛ̅ⲧⲟ ϩⲱⲱⲧⲉ ⲃⲏⲑⲗⲉⲉⲙ ⲡⲕⲁϩ ⲛ̅ⲓ̈ⲟⲩⲇⲁ ⲛ̅ⲧⲉϫⲟⲗϩ ⲁⲛ
  ϩⲛ̅ ⲛ̅ϩⲏⲅⲉⲙⲱⲛ ⲛ̅ⲓ̈ⲟⲩⲇⲁ. ϥⲛⲏⲩ ⲅⲁⲣ ⲉⲃⲟⲗ ⲛ̅ϩⲏⲧⲉ ⲛ̅ϭⲓ ⲟⲩϩⲏⲅⲟⲩⲙⲉⲛⲟⲥ. ⲡⲁⲓ̈
  ⲉⲧⲛⲁⲙⲟⲟⲛⲉ ⲙ̅ⲡⲁⲗⲁⲟⲥ ⲡⲓⲏ̅ⲗ̅. <span style="color:#b00e23">(ⲍ̅)</span> ⲧⲟⲧⲉ
  ϩⲏⲣⲱⲧⲏⲥ ⲁϥⲙⲟⲩⲧⲉ ⲉⲙⲙⲁⲅⲟⲥ ⲛ̅ϫⲓⲟⲩⲉ ⲁϥϣⲓⲛⲉ ⲉⲃⲟⲗ ϩⲓⲧⲟⲟⲧⲟⲩ ⲛ̅ⲥⲁ ⲡⲉⲩⲟⲉⲓϣ ⲙ̅ⲡⲥⲓⲟⲩ
  ⲛ̅ⲧⲁϥⲟⲩⲱⲛϩ ⲉⲃⲟⲗ. <span style="color:#b00e23">(ⲏ̅)</span> ⲁϥϫⲟⲟⲩⲥⲉ ϩⲣⲁⲓ̈
  ⲉⲃⲏⲑⲗⲉⲉⲙ ⲉϥϫⲱ ⲙ̅ⲙⲟⲥ. ϫⲉ ⲃⲱⲕ ⲛ̅ⲧⲉⲧⲛ̅ϣⲓⲛⲉ ϩⲛ̅ ⲟⲩⲱⲣϫ̅ ⲉⲧⲃⲉ ⲡϣⲏⲣⲉ ϣⲏⲙ. ⲉϣⲱⲡⲉ ⲇⲉ
  ⲉⲧⲉⲧⲛ̅ϣⲁⲛϩⲉ ⲉⲣⲟϥ ⲙⲁⲧⲁⲙⲙⲟⲓ ϩⲱ ϫⲉⲕⲁⲥ ⲉⲓⲉⲉⲓ ⲛ̅ⲧⲁⲟⲩⲱϣⲧ̅ ⲛⲁϥ. <span style=
  "color:#b00e23">(ⲑ̅)</span> ⲛ̅ⲧⲟⲟⲩ ⲇⲉ ⲛ̅ⲧⲉⲣⲟⲩⲥⲱⲧⲙ ⲉⲃⲟⲗ ϩⲓⲧⲙ̅ ⲡⲣ̅ⲣⲟ ⲁⲩⲃⲱⲕ ⲁⲩⲱ
  ⲉⲓⲥ ⲡⲥⲓⲟⲩ ⲛ̅ⲧⲁⲛⲁⲩ ⲉⲣⲟϥ ϩⲛ̅ ⲛ̅ⲉⲙⲁⲛϣⲁ ⲁϥⲙⲟⲟϣⲉ ϩⲏⲧⲟⲩ ϣⲁⲛⲧⲉϥⲉⲓ ⲛϥ̅ⲁϩⲉⲣⲁⲧϥ̅ ⲉϫⲙ̅
  ⲡⲙⲁ ⲉⲛⲉⲣⲉ ⲡϣⲏⲣⲉ ϣⲏⲙ ⲛ̅ϩⲏⲧϥ̅. <span style="color:#b00e23">(ⲓ̅)</span>
  ⲛ̅ⲧⲉⲣⲟⲩⲛⲁⲩ ⲉⲡⲥⲓⲟⲩ ⲁⲩⲣⲁϣⲉ ϩⲛ̅ ⲟⲩⲛⲟϭ ⲛ̅ⲣⲁϣⲉ ⲉⲙⲁⲧⲉ. <span style=
  "color:#b00e23">(ⲓ̅ⲁ̅)</span> ⲁⲩⲱ ⲛ̅ⲧⲉⲣⲟⲩⲉⲓ ⲉϩⲣⲁⲓ̈ ⲉⲡⲏⲓ̈ ⲁⲩⲛⲁⲩ ⲉⲡϣⲏⲣⲉ ϣⲏⲙ ⲙⲛ̅
  ⲙⲁⲣⲓⲁ ⲧⲉϥⲙⲁⲁⲩ ⲁⲩⲡⲁϩⲧⲟⲩ ⲁⲩⲟⲩⲱϣⲧ̅ ⲛⲁϥ. ⲁⲩⲟⲩⲱⲛ ⲛ̅ⲛⲉⲩⲁϩⲱⲱⲣ ⲁⲩⲉⲓⲛⲉ ⲛⲁϥ ⲛ̅ϩⲉⲛⲇⲱⲣⲟⲛ.
  ⲟⲩⲛⲟⲩⲃ. ⲙⲛ̅ ⲟⲩⲗⲓⲃⲁⲛⲟⲥ. ⲙⲛ̅ ⲟⲩϣⲁⲗ. <span style="color:#b00e23">(ⲓ̅ⲃ̅)</span>
  ⲁⲩⲧⲟⲩⲛⲉⲓⲁⲧⲟⲩ ⲇⲉ ⲉⲃⲟⲗ ϩⲛ̅ ⲟⲩⲣⲁⲥⲟⲩ ⲉⲧⲙ̅ⲕⲟⲧⲟⲩ ϣⲁ ϩⲏⲣⲱⲇⲏⲥ. ⲉⲃⲟⲗ ϩⲓⲧⲛ̅ ⲕⲉϩⲓⲏ
  ⲁⲩⲁⲛⲁⲭⲱⲣⲉⲓ ⲉϩⲣⲁⲓ̈ ⲉⲧⲉⲩⲭⲟⲣⲁ. <span style="color:#b00e23">(ⲓ̅ⲅ̅)</span>
  ⲛ̅ⲧⲉⲣⲟⲩⲃⲱⲕ ⲇⲉ ⲉⲓⲥ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲁϥⲟⲩⲱⲛϩ̅ ⲉⲃⲟⲗ ϩⲛ̅ ⲟⲩⲣⲁⲥⲟⲩ ⲉⲓ̈ⲱⲥⲏⲫ ⲉϥϫⲱ
  ⲙ̅ⲙⲟⲥ ϫⲉ ⲧⲱⲟⲩⲛ ⲛⲅ̅ϫⲓ ⲙ̅ⲡϣⲏⲣⲉ ϣⲏⲙ ⲙⲛ̅ ⲧⲉϥⲙⲁⲁⲩ ⲛⲅ̅ⲃⲱⲕ ⲉϩⲣⲁⲓ̈ ⲉⲕⲏⲙⲉ ⲛⲅ̅ϣⲱⲡⲉ ϩⲙ̅
  ⲡⲙⲁ ⲉⲧⲙ̅ⲙⲁⲩ ϣⲁⲛϯϫⲟⲟⲥ ⲛⲁⲕ. ϩⲏⲣⲱⲇⲏⲥ ⲅⲁⲣ ⲛⲁϣⲓⲛⲉ ⲛ̅ⲥⲁ ⲡϣⲏⲣⲉ ϣⲏⲙ ⲉⲧⲁⲕⲟϥ.
  <span style="color:#b00e23">(ⲓ̅ⲇ̅)</span> ⲛ̅ⲧⲟϥ ⲇⲉ ⲁϥⲧⲱⲟⲩⲛ ⲁϥϫⲓ ⲙ̅ⲡϣⲏⲣⲉ ϣⲏⲙ
  ⲙⲛ̅ ⲧⲉϥⲙⲁⲁⲩ ⲛ̅ⲧⲉⲩϣⲏ ⲁϥⲃⲱⲕ ⲉϩⲣⲁⲓ̈ ⲉⲕⲏⲙⲉ. <span style=
  "color:#b00e23">(ⲓ̅ⲉ̅)</span> ⲛⲉϥϣⲟⲟⲡ ⲇⲉ ϩⲙ̅ ⲡⲙⲁ ⲉⲧⲙ̅ⲙⲁⲩ ϣⲁⲛⲧⲉ ϩⲏⲣⲱⲇⲏⲥ ⲙⲟⲩ.
  ϫⲉⲕⲁⲥ ⲉϥⲉϫⲱⲕ ⲉⲃⲟⲗ ⲛ̅ϭⲓ ⲡⲉⲛⲧⲁ ⲡϫⲟⲉⲓⲥ ϫⲟⲟϥ ϩⲓⲧⲙ̅ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. ϫⲉ
  ⲁⲓⲙⲟⲩⲧⲉ ⲉⲡⲁϣⲏⲣⲉ ⲉⲃⲟⲗ ϩⲛ̅ ⲕⲏⲙⲉ. <span style="color:#b00e23">(ⲓ̅ⲋ̅)</span> ⲧⲟⲧⲉ
  ϩⲏⲣⲱⲇⲏⲥ ⲛ̅ⲧⲉⲣⲉϥⲛⲁⲩ ϫⲉ ⲁⲩⲥⲱⲃⲉ ⲙ̅ⲙⲟϥ ϩⲓⲧⲛ̅ ⲙ̅ⲙⲁⲅⲟⲥ ⲁϥϭⲱⲛⲧ̅ ⲉⲙⲁⲧⲉ ⲁϥϫⲟⲟⲩ
  ⲁϥⲙⲟⲩⲟⲩⲧ ⲛ̅ϣⲏⲣⲉ ϣⲏⲙ ⲛⲓⲙ ⲉⲧϩⲛ̅ ⲃⲏⲑⲗⲉⲉⲙ ⲙⲛ̅ ⲛⲉⲧϣⲟⲟⲡ ϩⲛ̅ ⲛⲉⲥⲧⲟϣ ⲧⲏⲣⲟⲩ ϫⲓⲛ ⲣⲙ̅ⲡⲉ
  ⲥⲛ̅ⲧⲉ ⲉⲡⲉⲥⲏⲧ. ⲕⲁⲧⲁ ⲡⲉⲩⲟⲉⲓϣ ⲛ̅ⲧⲁⲩϩⲉⲧϩⲱⲧϥ̅ ⲉⲃⲟⲗ ϩⲓⲧⲟⲟⲧⲟⲩ ⲛ̅ⲙ̅ⲙⲁⲅⲟⲥ.
  <span style="color:#b00e23">(ⲓ̅ⲍ̅)</span> ⲧⲟⲧⲉ ⲁϥϫⲱⲕ ⲉⲃⲟⲗ ⲛ̅ϭⲓ ⲡⲉⲛⲧⲁⲩϫⲟⲟϥ
  ϩⲓⲧⲛ̅ ⲓ̈ⲉⲣⲏⲙⲓⲁⲥ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲓ̅ⲏ̅)</span> ϫⲉ ⲟⲩⲥⲙⲏ ⲁⲩⲥⲱⲧⲙ̅ ⲉⲣⲟⲥ ϩⲛ̅ ϩⲣⲁⲙⲙⲁ. ⲟⲩⲣⲓⲙⲉ ⲙ̅ⲛ
  ⲟⲩⲧⲟⲉⲓⲧ ⲉⲛⲁϣⲱϥ. ϩⲣⲁⲭⲏⲗ ⲉⲥⲣⲓⲙⲉ ⲉⲛⲉⲥϣⲏⲣⲉ ⲁⲩⲱ ⲙ̅ⲡⲉⲥⲟⲩⲱϣ ⲉⲥⲗ̅ⲥⲱⲗⲥ̅ ϫⲉ ⲛ̅ⲛⲟⲩⲥ ⲁⲛ
  ⲛⲉ. <span style="color:#b00e23">(ⲓ̅ⲑ̅)</span> ⲛ̅ⲧⲉⲣⲉϥⲙⲟⲩ ⲇⲉ ⲛ̅ϭⲓ ϩⲏⲣⲱⲇⲏⲥ. ⲉⲓⲥ
  ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲁϥⲟⲩⲱⲛϩ̅ ⲉⲃⲟⲗ ϩⲛ̅ ⲟⲩⲣⲁⲥⲟⲩ ⲉⲓ̈ⲱⲥⲏⲫ ϩⲛ̅ ⲕⲏⲙⲉ <span style=
  "color:#b00e23">(ⲕ̅)</span> ⲉϥϫⲱ ⲙ̅ⲙⲟⲥ. ϫⲉ ⲧⲱⲟⲩⲛ ⲛⲅ̅ϫⲓ ⲙ̅ⲡϣⲏⲣⲉ ϣⲏⲙ ⲙⲛ̅
  ⲧⲉϥⲙⲁⲁⲩ ⲛⲅ̅ⲃⲱⲕ ⲉϩⲣⲁⲓ̈ ⲉⲡⲕⲁϩ ⲙ̅ⲡⲓⲏ̅ⲗ̅. ⲁⲩⲙⲟⲩ ⲅⲁⲣ ⲛ̅ϭⲓ ⲛⲉⲧϣⲓⲛⲉ ⲛ̅ⲥⲁ ⲧⲉⲯⲩⲭⲏ
  ⲙ̅ⲡϣⲏⲣⲉ ϣⲏⲙ. <span style="color:#b00e23">(ⲕ̅ⲁ̅)</span> ⲛ̅ⲧⲟϥ ⲇⲉ ⲁϥⲧⲱⲟⲩⲛ ⲁϥϫⲓ
  ⲙ̅ⲡϣⲏⲣⲉ ϣⲏⲙ ⲙⲛ̅ ⲧⲉϥⲙⲁⲁⲩ ⲁϥⲃⲱⲕ ⲉϩⲣⲁⲓ ⲉⲡⲕⲁϩ ⲙ̅ⲡⲓⲏ̅ⲗ̅. <span style=
  "color:#b00e23">(ⲕ̅ⲃ̅)</span> ⲁϥⲥⲱⲧⲙ̅ ⲇⲉ ϫⲉ ⲁⲣⲭⲏⲗⲁⲟⲥ ⲡⲉⲧⲟ ⲛ̅ⲣ̅ⲣⲟ ⲉϫⲛ̅ ϯⲟⲩⲇⲁⲓⲁ
  ⲉⲡⲙⲁ ⲛ̅ϩⲏⲣⲱⲇⲏⲥ ⲡⲉϥⲉⲓⲱⲧ ⲁϥⲣ̅ϩⲟⲧⲉ ⲉⲃⲱⲕ ⲉⲡⲙⲁ ⲉⲧⲙ̅ⲙⲁⲩ ⲁⲩⲧⲟⲩⲛⲉⲓⲁⲧϥ ⲇⲉ ⲉⲃⲟⲗ ϩⲛ̅
  ⲟⲩⲣⲁⲥⲟⲩ ⲁϥⲁⲛⲁⲭⲱⲣⲉⲓ ⲉϩⲣⲁⲓ̈ ⲉⲙⲙⲟⲟϣⲉ ⲛ̅ⲧⲅⲁⲗⲓⲗⲁⲓⲁ. <span style=
  "color:#b00e23">(ⲕ̅ⲅ̅)</span> ⲁϥⲉⲓ ⲁϥⲟⲩⲱϩ ϩⲛ̅ ⲟⲩⲡⲟⲗⲓⲥ ⲛ̅ϣⲁⲩⲙⲟⲩⲧⲉ ⲉⲣⲟⲥ ϫⲉ
  ⲛⲁⲍⲁⲣⲉⲑ. ϫⲉⲕⲁⲥ ⲉϥⲉϫⲱⲕ ⲉⲃⲟⲗ ⲛ̅ϭⲓ ⲡⲉⲛⲧⲁⲩϫⲟⲟϥ ϩⲓⲧⲙ̅ ⲡⲉⲡⲣⲟⲫⲏⲧⲏⲥ ϫⲉ ⲥⲉⲛⲁⲙⲟⲩⲧⲉ ⲉⲣⲟϥ
  ϫⲉ ⲡⲛⲁⲍⲱⲣⲁⲓⲟⲥ.</p>

  <h3 id="gospel_of_st._matthew3">3</h3>

  <p><span style="color:#b00e23">(ⲁ̅)</span> ϩⲣⲁⲓ ⲇⲉ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ ⲁϥⲉⲓ
  ⲛ̅ϭⲓ ⲓ̈ⲱϩⲁⲛⲛⲏⲥ ⲡⲃⲁⲡⲧⲓⲥⲧⲏⲥ ⲉϥⲧⲁϣⲉⲟⲉⲓϣ ϩⲣⲁⲓ̈ ϩⲙ̅ ⲡϫⲁⲓⲉ ⲛ̅ϯⲟⲩⲇⲁⲓⲁ <span style=
  "color:#b00e23">(ⲃ̅)</span> ⲉϥϫⲱ ⲙ̅ⲙⲟⲥ. ϫⲉ ⲙⲉⲧⲁⲛⲟⲓ. ⲁⲥϩⲱⲛ ⲅⲁⲣ ⲉϩⲟⲩⲛ ⲛ̅ϭⲓ
  ⲧⲙⲛ̅ⲧⲣ̅ⲣⲟ ⲛ̅ⲙⲡⲏⲩⲉ. <span style="color:#b00e23">(ⲅ̅)</span> ⲡⲁⲓ̈ ⲅⲁⲣ
  ⲡⲉⲛⲧⲁⲩϫⲟⲟϥ ϩⲓⲧⲛ̅ ⲏⲥⲁⲓⲁⲥ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. ϫⲉ ⲧⲉⲥⲙⲏ ⲙ̅ⲡⲉⲧⲱϣ ⲉⲃⲟⲗ ϩⲓ ⲡϫⲁⲓⲉ
  ϫⲉ ⲥⲃⲧⲉ ⲧⲉϩⲓⲏ ⲙ̅ⲡϫⲟⲉⲓⲥ ⲛ̅ⲧⲉⲧⲛ̅ⲥⲟⲟⲩⲧⲛ̅ ⲛ̅ⲛⲉϥⲙⲁⲛ̅ⲙⲟⲟϣⲉ. <span style=
  "color:#b00e23">(ⲇ̅)</span> ⲛ̅ⲧⲟϥ ⲇⲉ ⲓ̈ⲱϩⲁⲛⲛⲏⲥ ⲛⲉⲣⲉ ⲧⲉϥϩⲃⲥⲱ ϣⲟⲟⲡ ⲉⲃⲟⲗ ϩⲛ̅
  ϩⲉⲛⲃⲱ ⲛ̅ϭⲁⲙⲟⲩⲗ. ⲉⲣⲉ ⲟⲩⲙⲟϫϩ ⲛ̅ϣⲁⲁⲣ ϭⲟⲟⲗⲉ ⲉⲧⲉϥϯⲡⲉ. ⲧⲉϥϩⲣⲉ ⲇⲉ ⲛⲉ ϩⲉⲛϣϫⲉ ⲛⲉ ⲙⲛ̅
  ⲟⲩⲉⲃⲓⲉ ϩⲟⲟⲩⲧ. <span style="color:#b00e23">(ⲉ̅)</span> ⲧⲟⲧⲉ ⲛⲉⲥⲛⲏⲩ ⲉⲃⲟⲗ ⲉⲣⲁⲧϥ̅
  ⲛ̅ϭⲓ ⲑⲓⲉⲣⲟⲥⲟⲗⲩⲙⲁ ⲧⲏⲣⲥ̅. ⲙⲛ̅ ϯⲟⲩⲇⲁⲓⲁ ⲙⲛ̅ ⲧⲡⲉⲣⲓⲭⲱⲣⲟⲥ ⲧⲏⲣⲥ̅ ⲙ̅ⲡⲉⲓⲟⲣⲇⲁⲛⲏⲥ.
  <span style="color:#b00e23">(ⲋ̅)</span> ⲉⲩϫⲓ ⲃⲁⲡⲧⲓⲥⲙⲁ ⲉⲃⲟⲗ ϩⲓⲧⲟⲟⲧϥ̅ ϩⲙ̅
  ⲡⲉⲓⲟⲣⲇⲁⲛⲏⲥ ⲡⲉⲓⲉⲣⲟ ⲉⲩⲉⲝⲟⲙⲟⲗⲟⲅⲉⲓ ⲛ̅ⲛⲉⲩⲛⲟⲃⲉ. <span style=
  "color:#b00e23">(ⲍ̅)</span> ⲛ̅ⲧⲉⲣⲉϥⲛⲁⲩ ⲇⲉ ⲉϩⲁϩ ϩⲛ̅ ⲛⲉⲫⲁⲣⲓⲥⲥⲁⲓⲟⲥ ⲙⲛ̅
  ⲛ̅ⲥⲁⲇⲇⲟⲩⲕⲁⲓⲟⲥ ⲉⲩⲛⲏⲩ ⲉϫⲙ̅ ⲡⲃⲁⲡⲧⲓⲥⲙⲁ ⲡⲉϫⲁϥ ⲛⲁⲩ. ϫⲉ ⲛⲉϫⲡⲟ ⲛ̅ⲛⲉϩⲃⲟⲩⲓ ⲛⲓⲙ
  ⲡⲉⲛⲧⲁϥⲧⲥⲁⲃⲉ ⲧⲏⲩⲧⲛ̅ ⲉⲡⲱⲧ ⲉⲃⲟⲗ ϩⲏⲧⲥ̅ ⲛ̅ⲧⲟⲣⲅⲏ ⲉⲧⲛⲏⲩ. <span style=
  "color:#b00e23">(ⲏ̅)</span> ⲁⲣⲓⲣⲉ ϭⲉ ⲛ̅ⲟⲩⲕⲁⲣⲡⲟⲥ ⲉϥⲙ̅ⲡϣⲁ ⲛ̅ⲧⲙⲉⲧⲁⲛⲟⲓⲁ.
  <span style="color:#b00e23">(ⲑ̅)</span> ⲛ̅ⲧⲉⲧⲛ̅ⲧⲙ̅ⲙⲉⲉⲩⲉ ⲉϫⲟⲟⲥ ⲛ̅ϩⲏⲧⲧⲏⲩⲧⲛ̅. ϫⲉ
  ⲟⲩⲛⲧⲁⲛ ⲙ̅ⲙⲁⲩ ⲙ̅ⲡⲉⲛⲉⲓⲱⲧ ⲁⲃⲣⲁϩⲁⲙ. ϯϫⲱ ⲅⲁⲣ ⲙ̅ⲙⲟⲥ ⲛⲏⲧⲛ̅ ϫⲉ ⲟⲩⲛ ϭⲟⲙ ⲙ̅ⲡⲛⲟⲩⲧⲉ
  ⲉⲧⲟⲩⲛⲉⲥ ϩⲉⲛϣⲏⲣⲉ ⲛ̅ⲁⲃⲣⲁϩⲁⲙ ⲉⲃⲟⲗ ϩⲛ̅ ⲛⲉⲓⲱⲛⲉ. <span style=
  "color:#b00e23">(ⲓ̅)</span> ϫⲓⲛ ⲧⲉⲛⲟⲩ ⲇⲉ ⲡⲕⲉⲗⲉⲃⲓⲛ ⲕⲏ ϩⲁ ⲧⲛⲟⲩⲛⲉ ⲛ̅ⲛ̅ϣⲏⲛ. ϣⲏⲛ
  ϭⲉ ⲛⲓⲙ ⲉⲧⲉ ⲛϥ̅ⲛⲁⲉⲓⲣⲉ ⲁⲛ ⲛ̅ⲟⲩⲕⲁⲣⲡⲟⲥ ⲉⲛⲁⲛⲟⲩϥ ⲥⲉⲛⲁⲕⲟⲟⲣⲉϥ ⲛ̅ⲥⲉⲛⲟϫϥ̅ ⲉⲧⲥⲁⲧⲉ.
  <span style="color:#b00e23">(ⲓ̅ⲁ̅)</span> ⲁⲛⲟⲕ ⲙⲉⲛ ⲉⲓ̈ⲃⲁⲡⲧⲓⲍⲉ ⲙ̅ⲙⲱⲧⲛ ϩⲛ̅
  ⲟⲩⲙⲟⲟⲩ ⲉⲩⲙⲉⲧⲁⲛⲟⲓⲁ ⲡⲉⲧⲛⲏⲩ ⲇⲉ ϥϫⲟⲟⲣ ⲉⲣⲟⲓ ⲡⲁⲓ̈ ⲛ̅ϯⲙ̅ⲡϣⲁ ⲁⲛ ⲛ̅ϥⲓ ϩⲁ ⲡⲉϥⲧⲟⲟⲩⲉ.
  ⲛ̅ⲧⲟϥ ⲡⲉⲧⲛⲁⲃⲁⲡⲧⲓⲍⲉ ⲙ̅ⲙⲱⲧⲛ ϩⲛ̅ ⲟⲩⲡⲛ̅ⲁ̅ ⲉϥⲟⲩⲁⲁⲃ ⲙⲛ̅ ⲟⲩⲥⲁⲧⲉ. <span style=
  "color:#b00e23">(ⲓ̅ⲃ̅)</span> ⲡⲁⲓ̈ ⲉⲧⲉⲣⲉ ⲡⲉϥϩⲁ ϩⲛ̅ ⲧⲉϥϭⲓϫ ⲉϥⲛⲁⲧⲃ̅ⲃⲟ
  ⲙ̅ⲡⲉϥϫⲛⲟⲟⲩ. ⲛϥ̅ⲥⲱⲟⲩϩ ⲉϩⲟⲩⲛ ⲙ̅ⲡⲉϥⲥⲟⲩⲟ ⲉⲧⲁⲡⲟⲑⲏⲕⲏ. ⲡⲧⲱϩ ⲇⲉ ⲛϥ̅ⲣⲟⲕϩϥ̅ ϩⲛ̅ ⲟⲩⲥⲁⲧⲉ
  ⲉⲙⲉⲥⲱϣⲙ̅. <span style="color:#b00e23">(ⲓ̅ⲅ̅)</span> ⲧⲟⲧⲉ ⲁϥⲉⲓ ⲛ̅ϭⲓ ⲓ̅ⲥ̅ ⲉⲃⲟⲗ
  ϩⲛ̅ ⲧⲅⲁⲗⲓⲗⲁⲓⲁ ⲉϩⲣⲁⲓ̈ ⲉϫⲙ̅ ⲡⲓⲟⲣⲇⲁⲛⲏⲥ ϣⲁ ⲓ̈ⲱϩⲁⲛⲛⲏⲥ ⲉⲧⲣⲉϥⲃⲁⲡⲧⲓⲍⲉ ⲉⲃⲟⲗ ϩⲓⲧⲟⲟⲧϥ̅.
  <span style="color:#b00e23">(ⲓ̅ⲇ̅)</span> ⲛ̅ⲧⲟϥ ⲇⲉ ⲁϥⲕⲱⲗⲩ ⲙ̅ⲙⲟϥ ⲉϥϫⲱ ⲙ̅ⲙⲟⲥ.
  ϫⲉ ⲁⲛⲟⲕ ⲉⲧⲣ̅ⲭⲣⲓⲁ ⲛ̅ⲃⲁⲡⲧⲓⲍⲉ ⲉⲃⲟⲗ ϩⲓⲧⲟⲟⲧⲕ̅ ⲁⲩⲱ ⲛ̅ⲧⲟⲕ ⲉⲧⲛⲏⲩ ϣⲁⲣⲟⲓ. <span style=
  "color:#b00e23">(ⲓ̅ⲉ̅)</span> ⲁϥⲟⲩⲱϣⲃ̅ ⲇⲉ ⲛ̅ϭⲓ ⲓ̅ⲥ̅ ⲉϥϫⲱ ⲙ̅ⲙⲟⲥ ⲛⲁϥ. ϫⲉ ϭⲱ
  ⲧⲉⲛⲟⲩ. ⲧⲁⲓ̈ ⲅⲁⲣ ⲧⲉ ⲑⲉ ⲉⲧⲉ ϣ̅ϣⲉ ⲉⲣⲟⲛ ⲉϫⲱⲕ ⲉⲃⲟⲗ ⲛ̅ⲇⲓⲕⲁⲓⲟⲥⲩⲛⲏ ⲛⲓⲙ. ⲧⲟⲧⲉ ⲁϥⲕⲁⲁϥ.
  <span style="color:#b00e23">(ⲓ̅ⲋ̅)</span> ⲛ̅ⲧⲉⲣⲉϥⲃⲁⲡⲧⲓⲍⲉ ϭⲉ ⲛ̅ϭⲓ ⲓ̅ⲥ̅
  ⲛ̅ⲧⲉⲩⲛⲟⲩ ⲁϥⲉⲓ ⲉϩⲣⲁⲓ̈ ϩⲙ̅ ⲡⲙⲟⲟⲩ. ⲁⲩⲱ ⲉⲓⲥ ϩⲏⲏⲧⲉ ⲁⲩⲟⲩⲱⲛ ⲛ̅ϭⲓ ⲙ̅ⲡⲏⲩⲉ. ⲁϥⲛⲁⲩ
  ⲉⲡⲉⲡⲛ̅ⲁ̅ ⲙ̅ⲡⲛⲟⲩⲧⲉ ⲉϥⲛⲏⲩ ⲉⲡⲉⲥⲏⲧ ⲛ̅ⲑⲉ ⲛ̅ⲟⲩϭⲣⲟⲟⲙⲡⲉ ⲉϩⲣⲁⲓ̈ ⲉϫⲱϥ. <span style=
  "color:#b00e23">(ⲓ̅ⲍ̅)</span> ⲁⲩⲱ ⲉⲓⲥ ϩⲏⲏⲧⲉ ⲉⲓⲥ ⲟⲩⲥⲙⲏ ⲉⲃⲟⲗ ϩⲛ̅ ⲙ̅ⲡⲏⲩⲉ ⲉⲥϫⲱ
  ⲙ̅ⲙⲟⲥ. ϫⲉ ⲡⲁⲓ̈ ⲡⲉ ⲡⲁϣⲏⲣⲉ ⲡⲁⲙⲉⲣⲓⲧ ⲡⲉⲛⲧⲁ ⲡⲁⲟⲩⲱϣ ϣⲱⲡⲉ ϩⲣⲁⲓ̈ ⲛ̅ϩⲏⲧϥ̅.</p>

  <h3 id="gospel_of_st._matthew4">4</h3>

  <p><span style="color:#b00e23">(ⲁ̅)</span> ⲧⲟⲧⲉ ⲓ̅ⲥ̅ ⲁⲩϫⲓⲧϥ̅ ⲉϩⲣⲁⲓ̈ ⲉⲧⲉⲣⲏⲙⲟⲥ
  ⲉⲃⲟⲗ ϩⲓⲧⲙ̅ ⲡⲉⲡⲛ̅ⲁ̅ ⲉⲧⲣⲉⲩⲡⲓⲣⲁⲍⲉ ⲙ̅ⲙⲟϥ ⲉⲃⲟⲗ ϩⲓⲧⲙ̅ ⲡⲇⲓⲁⲃⲟⲗⲟⲥ. <span style=
  "color:#b00e23">(ⲃ̅)</span> ⲁϥⲛⲏⲥⲧⲉⲩⲉ ⲇⲉ ⲛ̅ϩⲙⲉ ⲛ̅ϩⲟⲟⲩ ⲙⲛ̅ ϩⲙⲉ ⲛ̅ⲟⲩϣⲏ ⲙⲛ̅ⲛ̅ⲥⲱⲥ
  ⲁϥϩⲕⲟ. <span style="color:#b00e23">(ⲅ̅)</span> ⲁϥϯ ⲡⲉϥⲟⲩⲟⲓ ⲉⲣⲟϥ ⲛ̅ϭⲓ
  ⲡⲉⲧⲡⲓⲣⲁⲍⲉ ⲡⲉϫⲁϥ ⲛⲁϥ. ϫⲉ ⲉϣϫⲉ ⲛ̅ⲧⲟⲕ ⲡⲉ ⲡϣⲏⲣⲉ ⲙ̅ⲡⲛⲟⲩⲧⲉ ⲁϫⲓⲥ ϫⲉⲕⲁⲥ ⲉⲣⲉ ⲛⲉⲓ̈ⲱⲛⲉ
  ⲣ̅ⲟⲉⲓⲕ. <span style="color:#b00e23">(ⲇ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ.
  ϫⲉ ϥⲥⲏϩ ϫⲉ ⲛⲉⲣⲉ ⲡⲣⲱⲙⲉ ⲛⲁⲱⲛϩ̅ ⲁⲛ ⲉⲟⲉⲓⲕ ⲙⲁⲩⲁⲁϥ ⲁⲗⲗⲁ ⲉϣⲁϫⲉ ⲛⲓⲙ ⲉⲧⲛⲏⲩ ⲉⲃⲟⲗ ϩⲛ̅
  ⲧⲧⲁⲡⲣⲟ ⲙ̅ⲡⲛⲟⲩⲧⲉ. <span style="color:#b00e23">(ⲉ̅)</span> ⲧⲟⲧⲉ ⲁϥϫⲓ ⲙ̅ⲙⲟϥ ⲛ̅ϭⲓ
  ⲡⲇⲓⲁⲃⲟⲗⲟⲥ ⲉϩⲣⲁⲓ̈ ⲉⲧⲡⲟⲗⲓⲥ ⲉⲧⲟⲩⲁⲁⲃ ⲙ̅ⲙⲟϥ ⲉⲣⲁⲧϥ̅ ⲉϫⲙ̅ ⲡⲧⲏⲛϩ̅ ⲙ̅ⲡⲣ̅ⲡⲉ.
  <span style="color:#b00e23">(ⲋ̅)</span> ⲡⲉϫⲁϥ ⲛⲁϥ ϫⲉ ⲉϣϫⲉ ⲛ̅ⲧⲟⲕ ⲡⲉ ⲡϣⲏⲣⲉ
  ⲙ̅ⲡⲛⲟⲩⲧⲉ ⲛⲟϫⲕ̅ ⲉⲡⲉⲥⲏⲧ ⲉϫⲙ̅ ⲡⲉⲓ̈ⲙⲁ ϥⲥⲏϩ ⲅⲁⲣ ϫⲉ ϥⲛⲁϩⲱⲛ ⲉⲧⲟⲟⲧⲟⲩ ⲛ̅ⲛⲉϥⲁⲅⲅⲉⲗⲟⲥ
  ⲉⲧⲃⲏⲏⲧⲕ̅. ⲛ̅ⲥⲉϥⲓ ⲙ̅ⲙⲟⲕ ⲉϩⲣⲁⲓ̈ ⲉϫⲛ̅ ⲛⲉⲩϭⲓϫ ⲙⲏⲡⲟⲧⲉ ⲛⲅ̅ϫⲱⲣⲡ ⲉⲩⲱⲛⲉ ⲛ̅ⲧⲉⲕⲟⲩⲉⲣⲏⲧⲉ.
  <span style="color:#b00e23">(ⲍ̅)</span> ⲡⲉϫⲁϥ ⲟⲛ ⲛ̅ϭⲓ ⲓ̅ⲥ̅ ϫⲉ ϥⲥⲏϩ ⲟⲛ ϫⲉ
  ⲛ̅ⲛⲉⲕⲡⲓⲣⲁⲍⲉ ⲙ̅ⲡϫⲟⲉⲓⲥ ⲡⲉⲕⲛⲟⲩⲧⲉ. <span style="color:#b00e23">(ⲏ̅)</span> ⲡⲁⲗⲓⲛ
  ⲟⲛ ⲁϥϫⲓⲧϥ̅ ⲛ̅ϭⲓ ⲡⲇⲓⲁⲃⲟⲗⲟⲥ ⲉϩⲣⲁⲓ̈ ⲉϫⲛ̅ ⲟⲩⲧⲟⲟⲩ ⲉϥϫⲟⲥⲉ ⲉⲙⲁⲧⲉ. ⲁϥⲧⲟⲩⲟϥ
  ⲉⲙⲙⲛ̅ⲧⲣ̅ⲣⲱⲟⲩ ⲧⲏⲣⲟⲩ ⲙ̅ⲡⲕⲟⲥⲙⲟⲥ ⲙⲛ̅ ⲡⲉⲩⲉⲟⲟⲩ. <span style=
  "color:#b00e23">(ⲑ̅)</span> ⲡⲉϫⲁϥ ⲛⲁϥ. ϫⲉ ⲛⲁⲓ̈ ⲧⲏⲣⲟⲩ ϯⲛⲁⲧⲁⲁⲩ ⲛⲁⲕ ⲉⲕϣⲁⲛⲡⲁϩⲧⲕ̅
  ⲛⲅ̅ⲟⲩⲱϣⲧ̅ ⲛⲁⲓ̈. <span style="color:#b00e23">(ⲓ̅)</span> ⲧⲟⲧⲉ ⲡⲉϫⲁϥ ⲛⲁϥ ⲛ̅ϭⲓ
  ⲓ̅ⲥ̅ ϫⲉ ⲃⲱⲕ ⲡⲥⲁⲧⲁⲛⲁⲥ. ϥⲥⲏϩ ⲅⲁⲣ ϫⲉ ⲡϫⲟⲉⲓⲥ ⲡⲉⲕⲛⲟⲩⲧⲉ ⲡⲉⲧⲕⲉⲟⲩⲱϣⲧ̅ ⲛⲁϥ. ⲁⲩⲱ ⲛ̅ⲧⲟϥ
  ⲙⲁⲩⲁⲁϥ ⲡⲉⲧⲕⲉϣⲙϣⲉ ⲛⲁϥ. <span style="color:#b00e23">(ⲓ̅ⲁ̅)</span> ⲧⲟⲧⲉ ⲁϥⲕⲁⲁϥ
  ⲛ̅ϭⲓ ⲡⲇⲓⲁⲃⲟⲗⲟⲥ ⲁⲩⲱ ⲉⲓⲥ ϩⲏⲏⲧⲉ ⲉⲓⲥ ⲛ̅ⲁⲅⲅⲉⲗⲟⲥ ⲁⲩⲉⲓ ⲁⲩⲇⲓⲁⲕⲟⲛⲉⲓ ⲛⲁϥ. <span style=
  "color:#b00e23">(ⲓ̅ⲃ̅)</span> ⲁϥⲥⲱⲧⲙ̅ ⲇⲉ ϫⲉ ⲁⲩⲡⲁⲣⲁⲇⲓⲇⲟⲩ ⲛ̅ⲓ̈ⲱϩⲁⲛⲛⲏⲥ
  ⲁϥⲁⲛⲁⲭⲱⲣⲉⲓ ⲉϩⲣⲁⲓ̈ ⲉⲧⲅⲁⲗⲓⲗⲁⲓⲁ. <span style="color:#b00e23">(ⲓ̅ⲅ̅)</span> ⲁϥⲕⲱ
  ⲛ̅ⲥⲱϥ ⲛ̅ⲛⲁⲍⲁⲣⲉⲑ. ⲁϥⲉⲓ ⲁϥⲟⲩⲱϩ ϩⲛ̅ ⲕⲁⲫⲣⲛⲁⲟⲩⲙ. ⲧⲁⲓ̈ ⲉⲧϩⲁⲧⲛ̅ ⲑⲁⲗⲁⲥⲥⲁ ϩⲛ̅ ⲛ̅ⲧⲟϣ
  ⲛ̅ⲍⲁⲃⲟⲩⲗⲱⲛ ⲙⲛ̅ ⲛⲉⲫⲑⲁⲗⲉⲓⲙ. <span style="color:#b00e23">(ⲓ̅ⲇ̅)</span> ϫⲉⲕⲁⲥ
  ⲉϥⲉϫⲱⲕ ⲉⲃⲟⲗ ⲛ̅ϭⲓ ⲡⲉⲛⲧⲁⲩϫⲟⲟϥ ϩⲓⲧⲛ̅ ⲏⲥⲁⲓⲁⲥ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲓ̅ⲉ̅)</span> ϫⲉ ⲡⲕⲁϩ ⲛ̅ⲍⲁⲃⲟⲩⲗⲱⲛ ⲁⲩⲱ ⲡⲕⲁϩ ⲛ̅ⲛⲉⲫⲑⲁⲗⲉⲓⲙ. ⲧⲉϩⲓⲏ
  ⲛ̅ⲑⲁⲗⲁⲥⲥⲁ ⲡⲉⲕⲣⲟ ⲙ̅ⲡⲉⲓⲟⲣⲇⲁⲛⲏⲥ. ⲧⲅⲁⲗⲓⲗⲁⲓⲁ ⲛ̅ⲛ̅ϩⲉⲑⲛⲟⲥ. <span style=
  "color:#b00e23">(ⲓ̅ⲋ̅)</span> ⲡⲗⲁⲟⲥ ⲉⲧϩⲙⲟⲟⲥ ϩⲙ̅ ⲡⲕⲁⲕⲉ ⲁϥⲛⲁⲩ ⲉⲩⲛⲟϭ ⲛ̅ⲟⲩⲟⲉⲓⲛ.
  ⲛⲉⲧⲟⲩⲏϩ ϩⲛ̅ ⲧⲉⲭⲱⲣⲁ ⲙⲛ̅ ⲑⲁⲓ̈ⲃⲉⲥ ⲙ̅ⲡⲙⲟⲩ ⲡⲟⲩⲟⲉⲓⲛ ⲁϥϣⲁ ⲛⲁⲩ. <span style=
  "color:#b00e23">(ⲓ̅ⲍ̅)</span> ϫⲓⲛ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲁϥⲁⲣⲭⲉⲓ ⲛ̅ϭⲓ ⲓ̅ⲥ̅ ⲉⲧⲁϣⲟⲉⲓϣ
  ⲁⲩⲱ ⲉϫⲟⲟⲥ. ϫⲉ ⲙⲉⲧⲁⲛⲟⲓ ⲁⲥϩⲱⲛ ⲅⲁⲣ ⲉϩⲟⲩⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙⲡⲏⲩⲉ. <span style=
  "color:#b00e23">(ⲓ̅ⲏ̅)</span> ⲉϥⲙⲟⲟϣⲉ ⲇⲉ ϩⲁⲧⲛ̅ ⲑⲁⲗⲁⲥⲥⲁ ⲛ̅ⲧⲅⲁⲗⲓⲗⲁⲓⲁ ⲁϥⲛⲁⲩ ⲉⲥⲟⲛ
  ⲥⲛⲁⲩ. ⲥⲓⲙⲱⲛ ⲡⲉⲧⲉ ϣⲁⲩⲙⲟⲩⲧⲉ ⲉⲣⲟϥ ϫⲉ ⲡⲉⲧⲣⲟⲥ ⲙⲛ̅ ⲁⲛⲇⲣⲉⲁⲥ ⲡⲉϥⲥⲟⲛ ⲉⲩϩⲓ ϣⲛⲉ ⲉϩⲣⲁⲓ̈
  ⲉⲑⲁⲗⲁⲥⲥⲁ ϫⲉ ⲛⲉ ϩⲉⲛⲟⲩⲱϩⲉ ⲅⲁⲣ ⲛⲉ. <span style="color:#b00e23">(ⲓ̅ⲑ̅)</span>
  ⲡⲉϫⲁϥ ⲛⲁⲩ ϫⲉ ⲁⲙⲏⲓ̈ⲧⲛ̅ ⲟⲩⲉϩⲧⲏⲩⲧⲛ̅ ⲛ̅ⲥⲱⲓ̈. ⲧⲁⲣⲧⲏⲩⲧⲛ̅ ⲛ̅ⲟⲩⲱϩⲉ ⲛ̅ⲣⲱⲙⲉ.
  <span style="color:#b00e23">(ⲕ̅)</span> ⲛ̅ⲧⲟⲟⲩ ⲇⲉ ⲛ̅ⲧⲉⲩⲛⲟⲩ ⲁⲩⲕⲱ ⲛ̅ⲛⲉⲩϣⲛⲏⲩ
  ⲁⲩⲟⲩⲁϩⲟⲩ ⲛ̅ⲥⲱϥ. <span style="color:#b00e23">(ⲕ̅ⲁ̅)</span> ⲁϥⲙⲟⲟϣⲉ ⲇⲉ ⲟⲛ ⲉⲑⲏ
  ⲛ̅ⲕⲉⲕⲟⲩⲓ. ⲁϥⲛⲁⲩ ⲉⲕⲉⲥⲟⲛ ⲥⲛⲁⲩ ⲓⲁⲕⲱⲃⲟⲥ ⲡϣⲏⲣⲉ ⲛ̅ⲍⲉⲃⲉⲇⲁⲓⲟⲥ ⲙⲛ̅ ⲓ̈ⲱϩⲁⲛⲛⲏⲥ ⲡⲉϥⲥⲟⲛ
  ϩⲣⲁⲓ̈ ϩⲙ̅ ⲡϫⲟⲓ̈ ⲙⲛ̅ ⲍⲉⲃⲉⲇⲁⲓⲟⲥ ⲡⲉⲩⲉⲓⲱⲧ ⲉⲩⲥⲟϥⲧⲉ ⲛ̅ⲛⲉⲩϣⲛⲏⲩ ⲁϥⲙⲟⲩⲧⲉ ⲉⲣⲟⲟⲩ.
  <span style="color:#b00e23">(ⲕ̅ⲃ̅)</span> ⲛ̅ⲧⲟⲟⲩ ⲇⲉ ⲛ̅ⲧⲉⲩⲛⲟⲩ ⲁⲩⲕⲱ ⲛ̅ⲛⲉⲩϣⲛⲏⲩ
  ⲙⲛ̅ ⲡⲉⲩⲉⲓⲱⲧ ⲁⲩⲟⲩⲁϩⲟⲩ ⲛ̅ⲥⲱϥ. <span style="color:#b00e23">(ⲕ̅ⲅ̅)</span> ⲁϥⲉⲓ ⲇⲉ
  ⲉⲃⲟⲗ ϩⲛ̅ ⲧⲅⲁⲗⲓⲗⲁⲓⲁ ⲧⲏⲣⲥ̅ ⲉϥϯ ⲥⲃⲱ ϩⲣⲁⲓ̈ ϩⲛ̅ ⲛⲉⲩⲥⲩⲛⲁⲅⲱⲅⲏ ⲁⲩⲱ ⲉϥⲧⲁϣⲉⲟⲉⲓϣ
  ⲙ̅ⲡⲉⲩⲁⲅⲅⲉⲗⲓⲟⲛ ⲛ̅ⲧⲙⲛ̅ⲧⲣ̅ⲣⲟ ⲉϥⲣ̅ ⲡⲁϩⲣⲉ ⲉϣⲱⲛⲉ ⲛⲓⲙ ϩⲓ ⲗⲟⲩⲗϫ ⲛⲓⲙ ⲉⲧϩⲙ̅ ⲡⲗⲁⲟⲥ.
  <span style="color:#b00e23">(ⲕ̅ⲇ̅)</span> ⲡⲉϥⲥⲟⲉⲓⲧ ⲁϥⲃⲱⲕ ⲉⲃⲟⲗ ϩⲛ̅ ⲧⲥⲩⲣⲓⲁ
  ⲧⲏⲣⲥ̅. ⲁⲩⲉⲓⲛⲉ ⲛⲁϥ ⲛ̅ⲟⲩⲟⲛ ⲛⲓⲙ ⲉⲧⲙⲟⲕϩ̅ ϩⲛ̅ ϩⲉⲛϣⲱⲛⲉ ⲉⲩϣⲟⲃⲉ. ⲁⲩⲱ ⲉⲩϣⲟⲟⲡ ϩⲛ̅
  ϩⲉⲛⲧⲕⲁⲥ. ⲙⲛ̅ ⲛⲉⲧⲟ ⲛ̅ⲇⲁⲓⲙⲱⲛⲓⲟⲛ. ⲙⲛ̅ ⲛⲉⲧϩⲓⲧⲉ. ⲙⲛ̅ ⲛⲉⲧⲥⲏϭ ⲁϥⲣ̅ⲡⲁϩⲣⲉ ⲉⲣⲟⲟⲩ.
  <span style="color:#b00e23">(ⲕ̅ⲉ̅)</span> ⲁⲩⲱ ⲁⲩⲟⲩⲁϩⲟⲩ ⲛ̅ⲥⲱϥ ⲛ̅ϭⲓ ϩⲉⲛⲙⲏⲏϣⲉ
  ⲉⲛⲁϣⲱⲟⲩ ⲉⲃⲟⲗ ϩⲛ̅ ⲧⲅⲁⲗⲓⲗⲁⲓⲁ. ⲙⲛ̅ ⲧⲇⲉⲕⲁⲡⲟⲗⲓⲥ. ⲙⲛ̅ ⲑⲓⲉⲣⲟⲥⲟⲗⲩⲙⲁ. ⲙⲛ̅ ϯⲟⲩⲇⲁⲓⲁ ⲙⲛ̅
  ⲡⲉⲕⲣⲟ ⲙ̅ⲡⲉⲓⲟⲣⲇⲁⲛⲛⲏⲥ.</p>

  <h3 id="gospel_of_st._matthew5">5</h3>

  <p><span style="color:#b00e23">(ⲁ̅)</span> ⲛ̅ⲧⲉⲣⲉϥⲛⲁⲩ ⲇⲉ ⲉⲙⲙⲏⲏϣⲉ ⲁϥⲁⲗⲉ ⲉϩⲣⲁⲓ̈
  ⲉϫⲙ̅ ⲡⲧⲟⲟⲩ. ⲁⲩⲱ ⲛ̅ⲧⲉⲣⲉϥϩⲙⲟⲟⲥ ⲁⲩϯ ⲡⲉⲩⲟⲩⲟⲓ ⲉⲣⲟϥ ⲛ̅ϭⲓ ⲛⲉϥⲙⲁⲑⲏⲧⲏⲥ. <span style=
  "color:#b00e23">(ⲃ̅)</span> ⲁϥⲟⲩⲱⲛ ⲉⲣⲱϥ ⲁϥϯⲥⲃⲱ ⲛⲁⲩ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲅ̅)</span> ϫⲉ ⲛⲁⲓ̈ⲁⲧⲟⲩ ⲛ̅ⲛ̅ϩⲏⲕⲉ ϩⲙ̅ ⲡⲉⲡⲛ̅ⲁ̅ ϫⲉ ⲧⲱⲟⲩ ⲧⲉ
  ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. <span style="color:#b00e23">(ⲇ̅)</span> ⲛⲁⲓ̈ⲁⲧⲟⲩ
  ⲛ̅ⲛⲉⲧⲣ̅ϩⲃ̅ⲃⲉ ϫⲉ ⲛ̅ⲧⲟⲟⲩ ⲛⲉⲧⲟⲩⲛⲁⲥⲡ̅ⲥⲱⲡⲟⲩ. <span style=
  "color:#b00e23">(ⲉ̅)</span> ⲛⲁⲓ̈ⲁⲧⲟⲩ ⲛ̅ⲛ̅ⲣⲙ̅ⲣⲁϣ ϫⲉ ⲛ̅ⲧⲟⲟⲩ ⲛⲉⲧⲛⲁⲕⲗⲏⲣⲟⲛⲟⲙⲉⲓ
  ⲙ̅ⲡⲕⲁϩ. <span style="color:#b00e23">(ⲋ̅)</span> ⲛⲁⲓ̈ⲁⲧⲟⲩ ⲛ̅ⲛⲉⲧϩⲕⲁⲉⲓⲧ ⲉⲧⲟⲃⲉ
  ⲛ̅ⲧⲇⲓⲕⲁⲓⲟⲥⲩⲛⲏ ϫⲉ ⲛ̅ⲧⲟⲟⲩ ⲛⲉⲧⲛⲁⲥⲉⲓ. <span style="color:#b00e23">(ⲍ̅)</span>
  ⲛⲁⲓ̈ⲁⲧⲟⲩ ⲛ̅ⲛ̅ⲛⲁⲏⲧ ϫⲉ ⲛ̅ⲧⲟⲟⲩ ⲛⲉⲧⲟⲩⲛⲁⲛⲁ ⲛⲁⲩ. <span style=
  "color:#b00e23">(ⲏ̅)</span> ⲛⲁⲓ̈ⲁⲧⲟⲩ ⲛ̅ⲛⲉⲧⲟⲩⲁⲁⲃ ϩⲙ̅ ⲡⲉⲩϩⲏⲧ ϫⲉ ⲛ̅ⲧⲟⲟⲩ ⲛⲉⲧⲛⲁⲛⲁⲩ
  ⲉⲡⲛⲟⲩⲧⲉ. <span style="color:#b00e23">(ⲑ̅)</span> ⲛⲁⲓ̈ⲁⲧⲟⲩ ⲛ̅ⲛ̅ⲣⲉϥⲣ̅ⲉⲓⲣⲏⲛⲏ ϫⲉ
  ⲛ̅ⲧⲟⲟⲩ ⲛⲉⲧⲟⲩⲛⲁⲙⲟⲩⲧⲉ ⲉⲣⲟⲟⲩ ϫⲉ ⲛ̅ϣⲏⲣⲉ ⲙ̅ⲡⲛⲟⲩⲧⲉ. <span style=
  "color:#b00e23">(ⲓ̅)</span> ⲛⲁⲓ̈ⲁⲧⲟⲩ ⲛ̅ⲛ̅ⲧⲁⲩⲡⲱⲧ ⲛ̅ⲥⲱⲟⲩ ⲉⲧⲃⲉ ⲧⲇⲓⲕⲁⲓⲟⲥⲩⲛⲏ ϫⲉ
  ⲧⲱⲟⲩ ⲧⲉ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. <span style="color:#b00e23">(ⲓ̅ⲁ̅)</span>
  ⲛⲁⲓ̈ⲁⲧⲧⲏⲩⲧⲛ̅ ⲉⲩϣⲁⲛⲛⲉϭⲛⲉϭ ⲧⲏⲩⲧⲛ̅. ⲛ̅ⲥⲉⲡⲱⲧ ⲛ̅ⲥⲱⲧⲛ̅. ⲛ̅ⲥⲉϫⲉ ϩⲱⲃ ⲛⲓⲙ ⲉⲑⲟⲟⲩ ⲉϩⲟⲩⲛ
  ⲉⲣⲱⲧⲛ̅ ⲉⲩϫⲓ ϭⲟⲗ ⲉⲣⲱⲧⲛ̅ ⲉⲧⲃⲏⲏⲧ. <span style="color:#b00e23">(ⲓ̅ⲃ̅)</span> ⲣⲁϣⲉ
  ⲛ̅ⲧⲉⲧⲛ̅ⲧⲉⲗⲏⲗ ϫⲉ ⲡⲉⲧⲛⲃⲉⲕⲉ ⲛⲁϣⲱϥ ϩⲣⲁⲓ̈ ϩⲛ̅ ⲙ̅ⲡⲏⲩⲉ. ⲧⲁⲓ̈ ⲅⲁⲣ ⲧⲉ ⲑⲉ ⲛ̅ⲧⲁⲩⲡⲱⲧ ⲛ̅ⲥⲁ
  ⲛⲉⲡⲣⲟⲫⲏⲧⲏⲥ ⲉⲧϩⲁⲧⲉⲧⲛ̅ϩⲏ. <span style="color:#b00e23">(ⲓ̅ⲅ̅)</span> ⲛ̅ⲧⲱⲧⲛ̅ ⲡⲉ
  ⲡⲉϩⲙⲟⲩ ⲙ̅ⲡⲕⲁϩ. ⲉⲣϣⲁⲛ ⲡⲉϩⲙⲟⲩ ⲇⲉ ⲃⲁⲁⲃⲉ ⲉⲩⲛⲁⲙⲟⲗϩϥ ⲛ̅ⲟⲩ. ⲙⲉϥⲣ̅ϣⲁⲩ ⲛ̅ⲗⲁⲁⲩ ⲛ̅ⲥⲁ
  ⲛⲟϫϥ̅ ⲉⲃⲟⲗ ⲛ̅ⲥⲉϩⲟⲙϥ̅ ϩⲓⲧⲛ̅ ⲛⲉⲣⲱⲙⲉ. <span style="color:#b00e23">(ⲓ̅ⲇ̅)</span>
  ⲛ̅ⲧⲱⲧⲛ̅ ⲡⲉ ⲡⲟⲩⲟⲉⲓⲛ ⲙ̅ⲡⲕⲟⲥⲙⲟⲥ. ⲙⲛ̅ ϣϭⲟⲙ ⲛ̅ⲟⲩⲡⲟⲗⲓⲥ ⲉϩⲱⲡ ⲉⲥⲕⲏ ⲉϩⲣⲁⲓ̈ ϩⲓϫⲛ̅
  ⲟⲩⲧⲟⲟⲩ. <span style="color:#b00e23">(ⲓ̅ⲉ̅)</span> ⲟⲩⲇⲉ ⲙⲉⲩϫⲉⲣⲉ ⲟⲩϩⲏⲃⲥ̅
  ⲛ̅ⲥⲉⲕⲁⲁϥ ϩⲁ ⲟⲩϣⲓ. ⲁⲗⲗⲁ ⲛ̅ϣⲁⲩⲕⲁⲁϥ ϩⲓϫⲛ̅ ⲧⲗⲩⲭⲛⲓⲁ ⲛϥ̅ⲣ̅ⲟⲩⲟⲉⲓⲛ ⲉⲛⲉⲧϣⲟⲟⲡ ⲧⲏⲣⲟⲩ ϩⲙ̅
  ⲡⲏⲓ̈. <span style="color:#b00e23">(ⲓ̅ⲋ̅)</span> ⲧⲁⲓ̈ ⲧⲉ ⲑⲉ ⲙⲁⲣⲉϥⲣ̅ⲟⲩⲟⲉⲓⲛ ⲛ̅ϭⲓ
  ⲡⲉⲧⲛ̅ⲟⲩⲟⲉⲓⲛ ⲙ̅ⲡⲉⲙⲧⲟ ⲉⲃⲟⲗ ⲛ̅ⲛⲉⲣⲱⲙⲉ ϫⲉⲕⲁⲥ ⲉⲩⲉⲛⲁⲩ ⲉⲛⲉⲧⲛ̅ϩⲃⲏⲩⲉ ⲉⲧⲛⲁⲛⲟⲩⲟⲩ
  ⲛ̅ⲥⲉϯⲉⲟⲟⲩ ⲙ̅ⲡⲉⲧⲛⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. <span style="color:#b00e23">(ⲓ̅ⲍ̅)</span>
  ⲙ̅ⲡⲣ̅ⲱϣ ϫⲉ ⲛ̅ⲧⲁⲓ̈ⲉⲓ ⲉⲕⲁⲧⲁⲗⲩ ⲙ̅ⲡⲛⲟⲙⲟⲥ. ⲏ ⲛⲉⲡⲣⲟⲫⲏⲧⲏⲥ. ⲛ̅ⲧⲁⲓ̈ⲉⲓ ⲁⲛ ⲉⲕⲁⲧⲁⲗⲩ ⲙⲙⲟⲟⲩ
  ⲁⲗⲗⲁ ⲉϫⲟⲕⲟⲩ ⲉⲃⲟⲗ. <span style="color:#b00e23">(ⲓ̅ⲏ̅)</span> ϩⲁⲙⲏⲛ ⲅⲁⲣ ϯϫⲱ
  ⲙ̅ⲙⲟⲥ ⲛⲏⲧⲛ̅. ϫⲉ ϣⲁⲛⲧⲉ ⲧⲡⲉ ⲡⲁⲣⲁⲅⲉ ⲙⲛ̅ ⲡⲕⲁϩ ⲟⲩⲓⲱⲧⲁ ⲛ̅ⲟⲩⲱⲧ. ⲏ ⲟⲩϣⲱⲗϩ ⲛ̅ⲟⲩⲱⲧ
  ⲛ̅ⲛⲉⲩⲥⲉⲓⲛⲉ ⲉⲃⲟⲗ ϩⲙ̅ ⲡⲛⲟⲙⲟⲥ ϣⲁⲛⲧⲟⲩϣⲱⲡⲉ ⲧⲏⲣⲟⲩ. <span style=
  "color:#b00e23">(ⲓ̅ⲑ̅)</span> ⲡⲉⲧⲛⲁⲃⲱⲗ ϭⲉ ⲉⲃⲟⲗ ⲛ̅ⲟⲩⲉⲓ ⲛ̅ⲛⲉⲓ̈ⲉⲛⲧⲟⲗⲏ ⲉⲧⲥⲟⲃⲕ̅
  ⲛϥ̅ϯⲥⲃⲱ ⲛ̅ⲛ̅ⲣⲱⲙⲉ ⲛ̅ⲧⲉⲓ̈ϩⲉ. ⲥⲉⲛⲁⲙⲟⲩⲧⲉ ⲉⲣⲟϥ ϫⲉ ⲡⲉⲗⲁⲭⲓⲥⲧⲟⲥ ϩⲛ̅ ⲧⲙⲛ̅ⲧⲣ̅ⲣⲟ
  ⲛ̅ⲙ̅ⲡⲏⲩⲉ. ⲡⲉⲧⲛⲁⲁⲁⲩ ⲇⲉ ⲁⲩⲱ ⲛϥ̅ϯⲥⲃⲱ ⲛ̅ϩⲏⲧⲟⲩ. ⲡⲁⲓ̈ ⲥⲉⲛⲁⲙⲟⲩⲧⲉ ⲉⲣⲟϥ ϫⲉ ⲡⲛⲟϭ ϩⲛ̅
  ⲧⲙⲛ̅ⲧⲣ̅ⲣⲟ ⲙ̅ⲡⲛⲟⲩⲧⲉ. <span style="color:#b00e23">(ⲕ̅)</span> ϯϫⲱ ⲅⲁⲣ ⲙ̅ⲙⲟⲥ
  ⲛⲏⲧⲛ̅. ϫⲉ ⲉⲥϣⲁⲛⲧⲙ̅ⲣ̅ ϩⲟⲩⲟ ⲛ̅ϭⲓ ⲧⲉⲧⲛ̅ⲇⲓⲕⲁⲓⲟⲥⲩⲛⲏ ⲛ̅ϩⲟⲩⲟ ⲉⲧⲁ ⲛⲉⲅⲣⲁⲙⲙⲁⲧⲉⲩⲥ ⲙⲛ̅
  ⲛⲉⲫⲁⲣⲓⲥⲥⲁⲓⲟⲥ ⲛ̅ⲛⲉⲧⲛ̅ⲃⲱⲕ ⲉϩⲟⲩⲛ ⲉⲧⲙⲛ̅ⲧⲣ̅ⲣⲟ ⲛ̅ⲙⲡⲏⲩⲉ. <span style=
  "color:#b00e23">(ⲕ̅ⲁ̅)</span> ⲁⲧⲉⲧⲛ̅ⲥⲱⲧⲙ ϫⲉ ⲁⲩϫⲟⲟⲥ ⲛ̅ⲛ̅ⲁⲣⲭⲁⲓⲟⲥ ϫⲉ ⲛ̅ⲛⲉⲕϩⲱⲧⲃ̅.
  ⲡⲉⲧⲛⲁϩⲱⲧⲃ̅ ⲇⲉ ϥⲟ ⲛ̅ⲉⲛⲟⲭⲟⲥ ⲉⲧⲉⲕⲣⲓⲥⲓⲥ. <span style=
  "color:#b00e23">(ⲕ̅ⲃ̅)</span> ⲁⲛⲟⲕ ⲇⲉ ϯϫⲱ ⲙⲙⲟⲥ ⲛⲏⲧⲛ̅ ϫⲉ ⲟⲩⲟⲛ ⲛⲓⲙ ⲉⲧⲛⲁⲛⲟⲩϭⲥ
  ⲉⲡⲉϥⲥⲟⲛ ⲉⲓⲕⲏ ϥⲟ ⲛ̅ⲉⲛⲟⲭⲟⲥ ⲉⲧⲉⲕⲣⲓⲥⲓⲥ. ⲡⲉⲧⲛⲁϫⲟⲟⲥ ⲙ̅ⲡⲉϥⲥⲟⲛ ϫⲉ ⲕϣⲟⲩⲉⲓⲧ ϥⲟ ⲛ̅ⲉⲛⲟⲭⲟⲥ
  ⲉⲡⲥⲩⲛϩⲉⲇⲣⲓⲟⲛ. ⲡⲉⲧⲛⲁϫⲟⲟⲥ ϫⲉ ⲡⲥⲟϭ ϥⲟ ⲛ̅ⲉⲛⲟⲭⲟⲥ ⲉⲧⲅⲉϩⲉⲛⲛⲁ ⲛ̅ⲥⲁⲧⲉ. <span style=
  "color:#b00e23">(ⲕ̅ⲅ̅)</span> ⲉϣⲱⲡⲉ ⲇⲉ ⲉⲕϣⲁⲛⲉⲓ ⲉⲕⲛⲁⲧⲁⲗⲟ ⲙ̅ⲡⲉⲕⲇⲱⲣⲟⲛ ⲉϩⲣⲁⲓ̈
  ⲉϫⲙ̅ ⲡⲉⲑⲩⲥⲓⲁⲥⲧⲏⲣⲓⲟⲛ. ⲛⲅ̅ⲣ̅ⲡⲙⲉⲉⲩⲉ ⲙ̅ⲡⲙⲁ ⲉⲧⲙ̅ⲙⲁⲩ ϫⲉ ⲟⲩⲛ̅ⲧⲉ ⲡⲉⲕⲥⲟⲛ ⲟⲩϩⲱⲃ ⲉϩⲟⲩⲛ
  ⲉⲣⲟⲕ. <span style="color:#b00e23">(ⲕ̅ⲇ̅)</span> ⲕⲱ ⲙ̅ⲡⲙⲁ ⲉⲧⲙ̅ⲙⲁⲩ ⲙ̅ⲡⲉⲕⲇⲱⲣⲟⲛ
  ϩⲓⲑⲏ ⲙ̅ⲡⲉⲑⲩⲥⲓⲁⲥⲧⲏⲣⲓⲟⲛ ⲛⲅ̅ⲃⲱⲕ ⲛ̅ϣⲟⲣⲡ̅ ⲛⲅ̅ϩⲱⲧⲡ̅ ⲙⲛ̅ ⲡⲉⲕⲥⲟⲛ. ⲧⲟⲧⲉ ⲛⲅ̅ⲉⲓ ⲛⲅ̅ⲧⲁⲗⲟ
  ⲉϩⲣⲁⲓ̈ ⲙ̅ⲡⲉⲕⲇⲱⲣⲟⲛ. <span style="color:#b00e23">(ⲕ̅ⲉ̅)</span> ϣⲱⲡⲉ ⲉⲕⲟⲩⲱⲱⲙⲉ
  ⲙ̅ⲙⲟⲕ ⲙⲛ̅ ⲡⲉⲧϫⲓϩⲁⲡ ⲛⲙ̅ⲙⲁⲕ ϩⲛ̅ ⲟⲩϭⲉⲡⲏ. ⲉⲛϩⲟⲥⲟⲛ ⲕϣⲟⲟⲡ ⲛⲙ̅ⲙⲁϥ ϩⲓ ⲧⲉϩⲓⲏ. ⲙⲏⲡⲟⲧⲉ
  ⲛ̅ⲧⲉ ⲡⲉⲧϫⲓϩⲁⲡ ⲛⲙ̅ⲙⲁⲕ ⲧⲁⲁⲕ ⲉⲧⲟⲟⲧϥ̅ ⲙ̅ⲡⲣⲉϥϯϩⲁⲡ. ⲛ̅ⲧⲉ ⲡⲣⲉϥϯϩⲁⲡ ⲧⲁⲁⲕ ⲉⲧⲟⲟⲧϥ̅
  ⲙ̅ⲡϩⲩⲡⲉⲣⲉⲧⲏⲥ. ⲛ̅ⲥⲉⲛⲟϫⲕ̅ ⲉⲡⲉϣⲧⲉⲕⲟ. <span style="color:#b00e23">(ⲕ̅ⲋ̅)</span>
  ϩⲁⲙⲏⲛ ϯϫⲱ ⲙ̅ⲙⲟⲥ ⲛⲁⲕ ϫⲉ ⲛ̅ⲛⲉⲕⲉⲓ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ ϣⲁⲛⲧⲉⲕϯ ⲙ̅ⲡϩⲁⲉ
  ⲛ̅ⲕⲟⲛⲇⲣⲁⲛⲧⲏⲥ. <span style="color:#b00e23">(ⲕ̅ⲍ̅)</span> ⲁⲧⲉⲧⲛ̅ⲥⲱⲧⲙ̅ ϫⲉ ⲁⲩϫⲟⲟⲥ
  ϫⲉ ⲛ̅ⲛⲉⲕⲣ̅ⲛⲟⲉⲓⲕ. <span style="color:#b00e23">(ⲕ̅ⲏ̅)</span> ⲁⲛⲟⲕ ⲇⲉ ϯϫⲱ ⲙ̅ⲙⲟⲥ
  ⲛⲏⲧⲛ̅ ϫⲉ ⲟⲩⲟⲛ ⲛⲓⲙ ⲉⲧⲛⲁϭⲱϣⲧ̅ ⲛ̅ⲥⲁ ⲟⲩⲥϩⲓⲙⲉ ⲉⲉⲡⲉⲓⲑⲩⲙⲉⲓ ⲉⲣⲟⲥ. ⲁϥⲟⲩⲱ ⲉϥⲣ̅ⲛⲟⲉⲓⲕ
  ⲉⲣⲟⲥ ϩⲙ̅ ⲡⲉϥϩⲏⲧ. <span style="color:#b00e23">(ⲕ̅ⲑ̅)</span> ⲉϣϫⲉ ⲡⲉⲕⲃⲁⲗ ⲇⲉ
  ⲛ̅ⲟⲩⲛⲁⲙ ⲥⲕⲁⲛⲇⲁⲗⲓⲍⲉ ⲙ̅ⲙⲟⲕ. ⲡⲟⲣⲕϥ̅ ⲛⲅ̅ⲛⲟϫϥ̅ ⲛ̅ⲥⲁⲃⲟⲗ ⲙ̅ⲙⲟⲕ. ⲥⲉⲣⲛⲟϥⲣⲉ ⲅⲁⲣ ⲛⲁⲕ
  ϫⲉⲕⲁⲥ ⲉϥⲉϩⲉ ⲉⲃⲟⲗ ⲛ̅ϭⲓ ⲟⲩⲁ ⲛ̅ⲛⲉⲕⲙⲉⲗⲟⲥ. ⲛ̅ⲥⲉⲧⲙ̅ⲛⲟⲩϫⲉ ⲙ̅ⲡⲉⲕⲥⲱⲙⲁ ⲧⲏⲣϥ ⲉⲧⲅⲉϩⲉⲛⲛⲁ
  ⲛ̅ⲥⲁⲧⲉ. <span style="color:#b00e23">(ⲗ̅)</span> ⲁⲩⲱ ⲉϣϫⲉ ⲧⲉⲕϭⲓϫ ⲛ̅ⲟⲩⲛⲁⲙ
  ⲥⲕⲁⲛⲇⲁⲗⲓⲍⲉ ⲙ̅ⲙⲟⲕ ⲥⲟⲗⲡⲥ ⲛⲅ̅ⲛⲟϫⲥ̅ ⲥⲁⲃⲟⲗ ⲙ̅ⲙⲟⲕ. ⲥⲉⲣⲛⲟϥⲣⲉ ⲅⲁⲣ ⲛⲁⲕ ϫⲉⲕⲁⲥ ⲉϥⲉϩⲉ
  ⲉⲃⲟⲗ ⲛ̅ϭⲓ ⲟⲩⲁ ⲛ̅ⲛⲉⲕⲙⲉⲗⲟⲥ. ⲛ̅ⲥⲉⲧⲙ̅ⲛⲟⲩϫⲉ ⲙ̅ⲡⲉⲕⲥⲱⲙⲁ ⲧⲏⲣϥ̅ ⲉⲧⲅⲉϩⲉⲛⲛⲁ.
  <span style="color:#b00e23">(ⲗ̅ⲁ̅)</span> ⲁⲩϫⲟⲟⲥ ⲇⲉ ϫⲉ ⲡⲉⲧⲛⲁⲛⲟⲩϫⲉ ⲉⲃⲟⲗ
  ⲛ̅ⲧⲉϥⲥϩⲓⲙⲉ ⲙⲁⲣⲉϥϯ ⲛⲁⲥ ⲛ̅ⲟⲩϫⲱⲱⲙⲉ ⲛ̅ⲧⲟⲩⲉⲓⲟ. <span style=
  "color:#b00e23">(ⲗ̅ⲃ̅)</span> ⲁⲛⲟⲕ ⲇⲉ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲡⲉⲧⲛⲁⲛⲟⲩϫⲉ ⲉⲃⲟⲗ
  ⲛ̅ⲧⲉϥⲥϩⲓⲙⲉ ⲁϫⲛ̅ ϣⲁϫⲉ ⲙ̅ⲡⲟⲣⲛⲓⲁ. ϥⲛⲁⲧⲣⲉⲩⲣ̅ⲛⲟⲉⲓⲕ ⲉⲣⲟⲥ. ⲁⲩⲱ ⲡⲉⲧⲛⲁϩⲙⲟⲟⲥ ⲙⲛ̅ ⲟⲩⲉⲓ
  ⲉⲁ ⲡⲉⲥϩⲁⲓ ⲛⲟϫⲥ̅ ⲉⲃⲟⲗ ϥⲟ ⲛ̅ⲛⲟⲉⲓⲕ. <span style="color:#b00e23">(ⲗ̅ⲅ̅)</span>
  ⲁⲧⲉⲧⲛ̅ⲥⲱⲧⲙ̅ ⲟⲛ ϫⲉ ⲁⲩϫⲟⲟⲥ ϩⲛ̅ ⲛ̅ⲁⲣⲭⲁⲓⲟⲥ ϫⲉ ⲛ̅ⲛⲉⲕⲱⲣⲕ̅ ⲛ̅ⲛⲟⲩϫ ⲉⲕⲉϯ ⲇⲉ ⲛ̅ⲛⲉⲕⲁⲛⲁⲩϣ
  ⲙ̅ⲡϫⲟⲉⲓⲥ. <span style="color:#b00e23">(ⲗ̅ⲇ̅)</span> ⲁⲛⲟⲕ ⲇⲉ ϯϫⲱ ⲙ̅ⲙⲟⲥ ⲛⲏⲧⲛ̅.
  ϫⲉ ⲙ̅ⲡⲣ̅ⲱⲣⲕ̅ ⲛ̅ⲗⲁⲁⲩ. ⲙ̅ⲡⲣ̅ⲱⲣⲕ̅ ⲛ̅ⲧⲡⲉ ϫⲉ ⲡⲉⲑⲣⲟⲛⲟⲥ ⲙ̅ⲡⲛⲟⲩⲧⲉ ⲡⲉ. <span style=
  "color:#b00e23">(ⲗ̅ⲉ̅)</span> ⲟⲩⲇⲉ ⲙ̅ⲡⲣ̅ⲱⲣⲕ̅ ⲙ̅ⲡⲕⲁϩ ϫⲉ ⲡϩⲩⲡⲟⲡⲟⲇⲓⲟⲛ
  ⲛ̅ⲛⲉϥⲟⲩⲉⲣⲏⲧⲉ ⲡⲉ. ⲟⲩⲇⲉ ⲙ̅ⲡⲣ̅ⲱⲣⲕ̅ ⲛ̅ⲑⲓⲉⲣⲟⲥⲟⲗⲩⲙⲁ ϫⲉ ⲧⲡⲟⲗⲓⲥ ⲙ̅ⲡⲛⲟϭ ⲛ̅ⲣ̅ⲣⲟ ⲧⲉ.
  <span style="color:#b00e23">(ⲗ̅ⲋ̅)</span> ⲟⲩⲇⲉ ⲙ̅ⲡⲣ̅ⲱⲣⲕ̅ ⲛ̅ⲧⲉⲕⲁⲡⲉ ϫⲉ ⲙⲛ̅ ϣϭⲟⲙ
  ⲙ̅ⲙⲟⲕ ⲉⲧⲣⲉ ⲟⲩⲃⲱ ⲛ̅ⲟⲩⲱⲧ ⲟⲩⲃⲁϣ. ⲏ ⲛϥ̅ⲕⲙⲟⲙ. <span style=
  "color:#b00e23">(ⲗ̅ⲍ̅)</span> ⲙⲁⲣⲉ ⲡⲉⲧⲛ̅ϣⲁϫⲉ ⲇⲉ ϣⲱⲡⲉ ⲛ̅ⲥⲉ ⲛ̅ⲥⲉ. ⲁⲩⲱ ⲙ̅ⲙⲟⲛ
  ⲛ̅ⲙ̅ⲙⲟⲛ. ⲡⲉϩⲟⲩⲟ ⲇⲉ ⲛ̅ⲛⲁⲓ ⲟⲩⲉⲃⲟⲗ ϩⲙ̅ ⲡⲡⲟⲛⲏⲣⲟⲥ ⲡⲉ. <span style=
  "color:#b00e23">(ⲗ̅ⲏ̅)</span> ⲁⲧⲉⲧⲛ̅ⲥⲱⲧⲙ̅ ϫⲉ ⲁⲩϫⲟⲟⲥ ϫⲉ ⲟⲩⲃⲁⲗ ⲉⲡⲙⲁ ⲛ̅ⲟⲩⲃⲁⲗ
  ⲟⲩⲟϩⲃⲉ ⲉⲡⲙⲁ ⲛ̅ⲟⲩⲟϩⲃⲉ. <span style="color:#b00e23">(ⲗ̅ⲑ̅)</span> ⲁⲛⲟⲕ ⲇⲉ ϯϫⲱ
  ⲙ̅ⲙⲟⲥ ⲛⲏⲧⲛ̅. ϫⲉ ⲙ̅ⲡⲣ̅ⲁϩⲉⲣⲁⲧ ⲧⲏⲩⲧⲛ̅ ⲟⲩⲃⲉ ⲡⲡⲉⲑⲟⲟⲩ. ⲁⲗⲗⲁ ⲡⲉⲧⲛⲁⲣⲁϩⲧⲕ̅ ⲉⲧⲉⲕⲟⲩⲟϭⲉ
  ⲛ̅ⲟⲩⲛⲁⲙ. ⲕⲧⲟ ⲉⲣⲟϥ ⲛ̅ⲧⲕⲉⲧⲉ. <span style="color:#b00e23">(ⲙ̅)</span> ⲁⲩⲱ
  ⲡⲉⲧⲟⲩⲱϣ ⲉϫⲓϩⲁⲡ ⲛⲙ̅ⲙⲁⲕ ⲉϥⲓ ⲛ̅ⲧⲉⲕϣⲧⲏⲙ ⲕⲱ ⲉⲃⲟⲗ ⲛ̅ⲥⲱϥ ⲙ̅ⲡⲉⲕⲕⲉϩⲟⲓ̈ⲧⲉ. <span style=
  "color:#b00e23">(ⲙ̅ⲁ̅)</span> ⲡⲉⲧⲛⲁⲕⲟⲟⲃⲉⲕ ⲛ̅ⲟⲩⲕⲟⲧ ⲃⲱⲕ ⲛⲙ̅ⲙⲁϥ ⲛ̅ⲥⲛⲁⲩ.
  <span style="color:#b00e23">(ⲙ̅ⲃ̅)</span> ⲡⲉⲧⲁⲓⲧⲉⲓ ⲙ̅ⲙⲟⲕ ϯ ⲛⲁϥ. ⲁⲩⲱ ⲡⲉⲧⲟⲩⲱϣ
  ⲉϫⲓ ⲛ̅ⲧⲟⲟⲧⲕ̅ ⲙ̅ⲡⲣ̅ⲕⲧⲟϥ ⲛ̅ⲥⲁⲃⲟⲗ ⲙ̅ⲙⲟⲕ. <span style=
  "color:#b00e23">(ⲙ̅ⲅ̅)</span> ⲁⲧⲉⲧⲛ̅ⲥⲱⲧⲙ̅ ϫⲉ ⲁⲩϫⲟⲟⲥ. ϫⲉ ⲉⲕⲉⲙⲉⲣⲉ ⲡⲉⲧϩⲓⲧⲟⲩⲱⲕ
  ⲛⲅ̅ⲙⲉⲥⲧⲉ ⲛⲉⲕϫⲁϫⲉ. <span style="color:#b00e23">(ⲙ̅ⲇ̅)</span> ⲁⲛⲟⲕ ⲇⲉ ϯϫⲱ ⲙ̅ⲙⲟⲥ
  ⲛⲏⲧⲛ̅. ϫⲉ ⲙⲉⲣⲉ ⲛⲉⲧⲛ̅ϫⲓⲛϫⲉⲉⲩⲉ. ⲛ̅ⲧⲉⲧⲛ̅ϣⲗⲏⲗ ⲉϫⲛ̅ ⲛⲉⲧⲡⲏⲧ ⲛ̅ⲥⲁⲧⲏⲩⲧⲛ̅.
  <span style="color:#b00e23">(ⲙ̅ⲉ̅)</span> ϫⲉⲕⲁⲥ ⲉⲧⲉⲧⲛⲉϣⲱⲡⲉ ⲛ̅ϣⲏⲣⲉ ⲙ̅ⲡⲉⲧⲛ̅ⲉⲓⲱⲧ
  ⲉⲧϩⲛ̅ ⲙⲡⲏⲩⲉ. ϫⲉ ϥⲧⲣⲉ ⲡⲉϥⲣⲏ ϣⲁ ⲉϫⲛ̅ ⲛ̅ⲁⲅⲁⲑⲟⲥ ⲙⲛ̅ ⲙ̅ⲡⲟⲛⲏⲣⲟⲥ. ⲁⲩⲱ ϥϩⲱⲟⲩ ⲉϫⲛ̅
  ⲛ̅ⲇⲓⲕⲁⲓⲟⲥ ⲙⲛ̅ ⲛ̅ⲣⲉϥϫⲓⲛϭⲟⲛⲥ̅. <span style="color:#b00e23">(ⲙ̅ⲋ̅)</span>
  ⲉⲧⲉⲧⲛ̅ϣⲁⲛⲙⲉⲣⲉ ⲛⲉⲧⲙⲉ ⲅⲁⲣ ⲙ̅ⲙⲱⲧⲛ̅. ⲁϣ ⲡⲉ ⲡⲉⲧⲛ̅ⲃⲉⲕⲉ ⲉⲧⲉⲩⲛ̅ⲧⲏⲧⲛϥ. ⲛⲧⲉⲗⲱⲛⲏⲥ ⲛ̅ⲧⲟⲟⲩ
  ⲉⲓⲣⲉ ⲁⲛ ⲛ̅ⲧⲉⲓ̈ϩⲉ. <span style="color:#b00e23">(ⲙ̅ⲍ̅)</span> ⲁⲩⲱ
  ⲉⲧⲉⲧⲛ̅ϣⲁⲛⲁⲥⲡⲁⲍⲉ ⲛ̅ⲛⲉⲧⲛⲉⲣⲏⲩ ⲙ̅ⲙⲁⲧⲉ ⲟⲩ ⲡⲉ ⲡⲉϩⲟⲩⲟ ⲉⲧⲉⲧⲛ̅ⲉⲓⲣⲉ ⲙ̅ⲙⲟϥ. ⲛ̅ⲕⲉϩⲉⲑⲛⲟⲥ
  ⲛ̅ⲧⲟⲟⲩ ⲉⲓⲣⲉ ⲁⲛ ⲙ̅ⲡⲁⲓ̈. <span style="color:#b00e23">(ⲙ̅ⲏ̅)</span> ϣⲱⲡⲉ ϭⲉ
  ⲛ̅ⲧⲱⲧⲛ̅ ⲛ̅ⲧⲉⲗⲓⲟⲥ ⲛ̅ⲑⲉ ⲙ̅ⲡⲉⲧⲛ̅ⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ ⲉⲩⲧⲉⲗⲓⲟⲥ ⲡⲉ.</p>

  <h3 id="gospel_of_st._matthew6">6</h3>

  <p><span style="color:#b00e23">(ⲁ̅)</span> ϯϩⲧⲏⲧⲛ̅ ⲉⲡⲉⲧⲛ̅ϯ ⲉⲧⲙ̅ⲁⲁϥ ⲙ̅ⲡⲉⲙⲧⲟ
  ⲉⲃⲟⲗ ⲛ̅ⲛⲉⲣⲱⲙⲉ ϫⲉⲕⲁⲥ ⲉⲩⲉⲛⲁⲩ ⲉⲣⲱⲧⲛ̅. ⲉϣⲱⲡⲉ ⲙ̅ⲙⲟⲛ ⲙⲛ̅ⲧⲏⲧⲛ̅ ⲃⲉⲕⲉ ⲙ̅ⲙⲁⲩ ⲛⲁϩⲣⲙ̅
  ⲡⲉⲧⲛ̅ⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. <span style="color:#b00e23">(ⲃ̅)</span> ϩⲟⲧⲁⲛ ϭⲉ
  ⲕϣⲁⲛⲉⲓⲣⲉ ⲛ̅ⲟⲩⲙⲛ̅ⲧⲛⲁ ⲙ̅ⲡⲣ̅ⲱϣ ⲉⲃⲟⲗϩⲁ ⲧⲉⲕϩⲏ ⲛ̅ⲑⲉ ⲉⲧⲉⲣⲉ ⲛ̅ϩⲩⲡⲟⲕⲣⲓⲧⲏⲥ ⲉⲓⲣⲉ ⲙ̅ⲙⲟⲥ
  ϩⲣⲁⲓ ϩⲛ̅ ⲛ̅ⲥⲩⲛⲁⲅⲱⲅⲏ ⲁⲩⲱ ϩⲣⲁⲓ̈ ϩⲛ̅ ⲛ̅ϩⲓⲣ. ϫⲉⲕⲁⲥ ⲉⲩⲉϫⲓ ⲉⲟⲟⲩ ⲉⲃⲟⲗ ϩⲓⲧⲟⲟⲧⲟⲩ
  ⲛ̅ⲛ̅ⲣⲱⲙⲉ. ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲁⲩⲟⲩⲱ ⲉⲩϫⲓ ⲙ̅ⲡⲉⲩⲃⲉⲕⲉ. <span style=
  "color:#b00e23">(ⲅ̅)</span> ⲛ̅ⲧⲟⲕ ⲇⲉ ⲉⲕⲉⲓⲣⲉ ⲛ̅ⲟⲩⲙⲛ̅ⲧⲛⲁ ⲙ̅ⲡⲣ̅ⲧⲣⲉ ⲧⲉⲕϩⲃⲟⲩⲣ ⲉⲓⲙⲉ
  ϫⲉ ⲟⲩ ⲡⲉⲧⲉⲣⲉ ⲧⲉⲕⲟⲩⲛⲁⲙ ⲉⲓⲣⲉ ⲙ̅ⲙⲟϥ. <span style="color:#b00e23">(ⲇ̅)</span>
  ϫⲉⲕⲁⲥ ⲉⲣⲉ ⲧⲉⲕⲙⲛ̅ⲧⲛⲁ ϣⲱⲡⲉ ϩⲛ̅ ⲟⲩⲡⲉⲑⲏⲡ ⲁⲩⲱ ⲡⲉⲕⲉⲓⲱⲧ ⲉⲧϭⲱϣⲧ̅ ⲉⲣⲟⲕ ϩⲙ̅ ⲡⲡⲉⲑⲏⲡ
  ϥⲛⲁⲧⲱⲱⲃⲉ ⲛⲁⲕ. <span style="color:#b00e23">(ⲉ̅)</span> ⲉⲧⲉⲧⲛ̅ⲉⲓ ⲇⲉ ⲉⲧⲉⲧⲛⲁϣⲗⲏⲗ
  ⲛ̅ⲛⲉⲧⲛ̅ϣⲱⲡⲉ ⲛ̅ⲑⲉ ⲛ̅ⲛⲉⲓϩⲩⲡⲟⲕⲣⲓⲧⲏⲥ ϫⲉ ⲥⲉⲙⲉ ⲛ̅ⲁϩⲉⲣⲁⲧⲟⲩ ϩⲛ̅ ⲛ̅ⲥⲩⲛⲁⲅⲱⲅⲏ ⲙⲛ̅
  ⲛ̅ⲕⲗ̅ϫⲉ ⲛ̅ⲛⲉⲡⲗⲁⲧⲓⲁ ⲉϣⲗⲏⲗ ϫⲉⲕⲁⲥ ⲉⲩⲉⲟⲩⲱⲛϩ ⲉⲃⲟⲗ ⲛ̅ⲛ̅ⲣⲱⲙⲉ. ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅
  ϫⲉ ⲁⲩⲟⲩⲱ ⲉⲩϫⲓ ⲙ̅ⲡⲉⲩⲃⲉⲕⲉ. <span style="color:#b00e23">(ⲋ̅)</span> ⲛ̅ⲧⲟⲕ ⲇⲉ
  ⲉⲕⲛⲁϣⲗⲏⲗ ⲃⲱⲕ ⲉϩⲟⲩⲛ ⲉⲡⲉⲕⲧⲁⲙⲓⲟⲛ ⲛⲅ̅ϣⲧⲁⲙ ⲙ̅ⲡⲉⲕⲣⲟ. ⲛⲅ̅ϣⲗⲏⲗ ⲉⲡⲉⲕⲉⲓⲱⲧ ⲉⲧϩⲙ̅ ⲡⲡⲉⲑⲏⲡ.
  ⲁⲩⲱ ⲡⲉⲕⲉⲓⲱⲧ ⲉⲧϭⲱϣⲧ̅ ⲉⲣⲟⲕ ϩⲙ̅ ⲡⲡⲉⲑⲏⲡ ϥⲛⲁⲧⲱⲱⲃⲉ ⲛⲁⲕ. <span style=
  "color:#b00e23">(ⲍ̅)</span> ⲉⲧⲉⲧⲛ̅ϣⲗⲏⲗ ⲇⲉ ⲙ̅ⲡⲣ̅ⲣ̅ ϩⲁϩ ⲛ̅ϣⲁϫⲉ ⲛ̅ⲑⲉ
  ⲛ̅ⲛⲉⲓϩⲉⲑⲛⲓⲕⲟⲥ ⲉⲩⲙⲉⲉⲩⲉ ⲅⲁⲣ ϫⲉ ϩⲣⲁⲓ̈ ϩⲛ̅ ⲧⲉⲩⲙⲛ̅ⲧϩⲁϩ ⲛ̅ϣⲁϫⲉ ⲉⲩⲛⲁⲥⲱⲧⲙ̅ ⲉⲣⲟⲟⲩ.
  <span style="color:#b00e23">(ⲏ̅)</span> ⲙ̅ⲡⲣ̅ⲉⲓⲛⲉ ϭⲉ ⲙ̅ⲙⲟⲩ. ⲡⲛⲟⲩⲧⲉ ⲅⲁⲣ ⲥⲟⲟⲩⲛ
  ⲡⲉⲧⲛ̅ⲉⲓⲱⲧ ⲙ̅ⲡⲉⲧⲉⲧⲛ̅ⲣ̅ⲭⲣⲓⲁ ⲙ̅ⲙⲟϥ ⲙ̅ⲡⲁⲧⲉⲧⲛ̅ⲁⲓⲧⲉⲓ ⲙ̅ⲙⲟϥ. <span style=
  "color:#b00e23">(ⲑ̅)</span> ⲧⲁⲓ̈ ϭⲉ ⲧⲉ ⲑⲉ ⲛ̅ⲧⲱⲧⲛ̅ ⲉⲧⲉⲧⲛⲁϣⲗⲏⲗ ⲙ̅ⲙⲟⲥ. ϫⲉ
  ⲡⲉⲛⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ ⲙⲁⲣⲉ ⲡⲉⲕⲣⲁⲛ ⲟⲩⲟⲡ. <span style=
  "color:#b00e23">(ⲓ̅)</span> ⲧⲉⲕⲙⲛ̅ⲧⲣ̅ⲣⲟ ⲙⲁⲣⲉⲥⲉⲓ ⲡⲉⲕⲟⲩⲱϣ ⲙⲁⲣⲉϥϣⲱⲡⲉ. ⲛ̅ⲑⲉ ⲉⲧⲉ
  ϥϩⲛ̅ ⲧⲡⲉ ⲙⲁⲣⲉϥϣⲱⲡⲉ ⲟⲛ ϩⲓϫⲙ̅ ⲡⲕⲁϩ. <span style="color:#b00e23">(ⲓ̅ⲁ̅)</span>
  ⲡⲉⲛⲟⲉⲓⲕ ⲉⲧⲛⲏⲩ ⲧⲁⲁϥ ⲛⲁⲛ ⲙ̅ⲡⲟⲟⲩ. <span style="color:#b00e23">(ⲓ̅ⲃ̅)</span> ⲕⲱ
  ⲛⲁⲛ ⲉⲃⲟⲗ ⲛ̅ⲛⲉⲧⲉⲣⲟⲛ. ⲛ̅ⲑⲉ ϩⲱⲱⲛ ⲟⲛ ⲉⲧⲉⲛⲕⲱ ⲉⲃⲟⲗ ⲛ̅ⲛⲉⲧⲉ ⲟⲩⲛ̅ⲧⲁⲛ ⲉⲣⲟⲟⲩ.
  <span style="color:#b00e23">(ⲓ̅ⲅ̅)</span> ⲛⲅ̅ⲧⲙ̅ϫⲓⲧⲛ̅ ⲉϩⲟⲩⲛ ⲉⲡⲓⲣⲁⲥⲙⲟⲥ. ⲁⲗⲗⲁ
  ⲛⲅ̅ⲛⲁϩⲙⲉⲛ ⲉⲃⲟⲗ ϩⲓⲧⲙ̅ ⲡⲡⲟⲛⲏⲣⲟⲥ ϫⲉ ⲧⲱⲕ ⲧⲉ ⲧϭⲟⲙ ⲙⲛ̅ ⲡⲉⲟⲟⲩ ϣⲁ ⲛⲓⲉⲛⲉϩ ϩⲁⲙⲏⲛ.
  <span style="color:#b00e23">(ⲓ̅ⲇ̅)</span> ⲉⲧⲉⲧⲛ̅ϣⲁⲛⲕⲱ ⲅⲁⲣ ⲉⲃⲟⲗ ⲛ̅ⲛ̅ϣⲏⲣⲉ
  ⲛ̅ⲛⲉⲩⲛⲟⲃⲉ ϥⲛⲁⲕⲱ ϩⲱⲱϥ ⲛⲏⲧⲛ̅ ⲉⲃⲟⲗ ⲛ̅ϭⲓ ⲡⲉⲧⲛ̅ⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ ⲛ̅ⲛⲉⲧⲛ̅ⲛⲟⲃⲉ.
  <span style="color:#b00e23">(ⲓ̅ⲉ̅)</span> ⲉⲧⲉⲧⲛ̅ⲧⲙ̅ⲕⲱ ⲇⲉ ⲉⲃⲟⲗ ⲛ̅ⲛ̅ⲣⲱⲙⲉ
  ⲛ̅ⲛⲉⲩⲛⲟⲃⲉ ⲛϥ̅ⲛⲁⲕⲱ ⲛⲏⲧⲛ̅ ⲁⲛ ⲉⲃⲟⲗ ⲛ̅ϭⲓ ⲡⲉⲧⲛ̅ⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ ⲛ̅ⲛⲉⲧⲛ̅ⲛⲟⲃⲉ.
  <span style="color:#b00e23">(ⲓ̅ⲋ̅)</span> ⲉⲧⲉⲧⲛ̅ⲛⲏⲥⲧⲉⲩⲉ ⲇⲉ ⲙ̅ⲡⲣ̅ϣⲱⲡⲉ ⲛ̅ⲑⲉ
  ⲛ̅ⲛⲉⲓϩⲩⲡⲟⲕⲣⲓⲧⲏⲥ ⲉⲩⲟⲕⲙ ⲥⲉⲧⲁⲕⲟ ⲅⲁⲣ ⲛ̅ⲛⲉⲩϩⲟ ϫⲉⲕⲁⲥ ⲉⲩⲉⲟⲩⲱⲛϩ̅ ⲉⲃⲟⲗ ⲛ̅ⲛ̅ⲣⲱⲙⲉ
  ⲉⲩⲛⲏⲥⲧⲉⲩⲉ. ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲁⲩⲟⲩⲱ ⲉⲩϫⲓ ⲙ̅ⲡⲉⲩⲃⲉⲕⲉ. <span style=
  "color:#b00e23">(ⲓ̅ⲍ̅)</span> ⲛ̅ⲧⲟⲕ ⲇⲉ ⲉⲕⲛⲏⲥⲧⲉⲩⲉ ⲧⲱϩⲥ̅ ⲛ̅ⲧⲉⲕⲁⲡⲉ ⲛⲅ̅ⲉⲓⲱ
  ⲙ̅ⲡⲉⲕϩⲟ. <span style="color:#b00e23">(ⲓ̅ⲏ̅)</span> ϫⲉⲕⲁⲥ ⲛ̅ⲛⲉⲕⲟⲩⲱⲛϩ ⲉⲃⲟⲗ
  ⲛ̅ⲛ̅ⲣⲱⲙⲉ ⲉⲕⲛⲏⲥⲧⲉⲩⲉ. ⲁⲗⲗⲁ ⲙ̅ⲡⲉⲕⲉⲓⲱⲧ ⲉⲧϩⲙ̅ ⲡⲡⲉⲑⲏⲡ ⲁⲩⲱ ⲡⲉⲕⲉⲓⲱⲧ ⲉⲧϭⲱϣⲧ̅ ⲉⲣⲟⲕ ϩⲙ̅
  ⲡⲡⲉⲑⲏⲡ ϥⲛⲁⲧⲱⲱⲃⲉ ⲛⲁⲕ. <span style="color:#b00e23">(ⲓ̅ⲑ̅)</span> ⲙ̅ⲡⲣ̅ⲥⲱⲟⲩϩ
  ⲛⲏⲧⲛ̅ ⲉϩⲟⲩⲛ ⲛ̅ϩⲛ̅ⲁϩⲟ ϩⲓϫⲙ̅ ⲡⲕⲁϩ. ⲡⲙⲁ ⲛ̅ϣⲁⲣⲉ ⲧϫⲟⲟⲗⲉⲥ ⲙⲛ̅ ⲑⲟⲟⲗⲉ ⲧⲁⲕⲟ ⲛ̅ϩⲏⲧϥ̅.
  ⲁⲩⲱ ⲡⲙⲁ ⲛ̅ϣⲁⲣⲉ ⲛ̅ⲣⲉϥϫⲓⲟⲩⲉ ϣⲟϫⲧ̅ ⲉⲣⲟϥ ⲛ̅ⲥⲉϫⲓⲟⲩⲉ. <span style=
  "color:#b00e23">(ⲕ̅)</span> ⲥⲱⲟⲩϩ ϫⲉ ⲛⲏⲧⲛ̅ ⲉϩⲟⲩⲛ ⲛ̅ϩⲛ̅ⲁϩⲟ ϩⲛ̅ ⲧⲡⲉ. ⲡⲙⲁ ⲉⲧⲉ
  ⲙⲉⲣⲉ ϫⲟⲟⲗⲉⲥ ⲟⲩⲇⲉ ϩⲟⲟⲗⲉ ⲧⲁⲕⲟ ⲛ̅ϩⲏⲧϥ̅. ⲁⲩⲱ ⲡⲙⲁ ⲉⲧⲉ ⲙⲉⲣⲉ ⲣⲉϥϫⲓⲟⲩⲉ ϭⲱⲧϩ̅ ⲉⲣⲟϥ
  ⲛ̅ⲥⲉϫⲓⲟⲩⲉ. <span style="color:#b00e23">(ⲕ̅ⲁ̅)</span> ⲡⲙⲁ ⲅⲁⲣ ⲉⲧⲉⲣⲉ ⲡⲉⲕⲁϩⲟ
  ⲛⲁϣⲱⲡⲉ ⲛ̅ϩⲏⲧϥ̅ ⲉϥⲛⲁϣⲱⲡⲉ ⲙ̅ⲙⲁⲩ ⲛ̅ϭⲓ ⲡⲉⲕⲕⲉϩⲏⲧ. <span style=
  "color:#b00e23">(ⲕ̅ⲃ̅)</span> ⲡϩⲏⲃⲥ̅ ⲙ̅ⲡⲥⲱⲙⲁ ⲡⲉ ⲡⲃⲁⲗ. ⲉϣⲱⲡⲉ ⲇⲉ ⲡⲉⲕⲃⲁⲗ
  ⲟⲩϩⲁⲡⲗⲟⲩⲥ ⲡⲉ. ⲡⲉⲕⲥⲱⲙⲁ ⲧⲏⲣϥ̅ ⲛⲁϣⲱⲡⲉ ⲉϥⲟ ⲛ̅ⲟⲩⲟⲉⲓⲛ. <span style=
  "color:#b00e23">(ⲕ̅ⲅ̅)</span> ⲉϣⲱⲡⲉ ⲇⲉ ⲡⲉⲕⲃⲁⲗ ⲟⲩⲡⲟⲛⲏⲣⲟⲥ ⲡⲉ. ⲡⲉⲕⲥⲱⲙⲁ ⲧⲏⲣϥ̅
  ⲛⲁϣⲱⲡⲉ ⲉϥⲟ ⲛ̅ⲕⲁⲕⲉ. ⲉϣϫⲉ ⲡⲟⲩⲟⲉⲓⲛ ϭⲉ ⲉⲧⲛ̅ϩⲏⲧⲕ̅ ⲟⲩⲕⲁⲕⲉ ⲡⲉ. ⲡⲕⲁⲕⲉ ⲟⲩⲏⲣ ⲡⲉ.
  <span style="color:#b00e23">(ⲕ̅ⲇ̅)</span> ⲙⲛ̅ϭⲟⲙ ⲛ̅ⲗⲁⲁⲩ ⲉⲣ̅ϩⲙ̅ϩⲁⲗ ⲛ̅ϫⲟⲉⲓⲥ
  ⲥⲛⲁⲩ. ⲏ ⲅⲁⲣ ϥⲛⲁⲙⲉⲥⲧⲉ ⲟⲩⲁ ⲛϥ̅ⲙⲉⲣⲉ ⲟⲩⲁ. ⲏ ⲛϥ̅ϭⲟⲗϫϥ̅ ⲛ̅ⲟⲩⲁ ⲛϥ̅ⲕⲁⲧⲁⲫⲣⲟⲛⲉⲓ
  ⲙ̅ⲡⲕⲉⲟⲩⲁ. ⲙⲛ̅ϭⲟⲙ ⲙ̅ⲙⲱⲧⲛ̅ ⲉⲣ̅ϩⲙ̅ϩⲁⲗ ⲙ̅ⲡⲛⲟⲩⲧⲉ ⲙⲛ̅ ⲡⲙⲁⲙⲱⲛⲁⲥ. <span style=
  "color:#b00e23">(ⲕ̅ⲉ̅)</span> ⲉⲧⲃⲉ ⲡⲁⲓ̈ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲙ̅ⲡⲣ̅ϥⲓⲣⲟⲟⲩϣ
  ⲉⲧⲉⲧⲛ̅ⲯⲩⲭⲏ ϫⲉ ⲟⲩ ⲡⲉⲧⲉⲧⲛⲁⲟⲩⲟⲙϥ̅. ⲏ ⲟⲩ ⲡⲉⲧⲉⲧⲛⲁⲥⲟⲟϥ. ⲟⲩⲧⲉ ⲡⲉⲧⲛ̅ⲥⲱⲙⲁ ϫⲉ ⲟⲩ
  ⲡⲉⲧⲉⲧⲛⲁⲧⲁⲁϥ ϩⲓⲱⲧⲧⲏⲩⲧⲛ̅. ⲙⲏ ⲧⲉⲯⲩⲭⲏ ⲟⲩⲟⲟⲧ ⲁⲛ ⲉⲧⲉϩⲣⲉ ⲁⲩⲱ ⲡⲥⲱⲙⲁ ⲉⲑⲃⲥⲱ.
  <span style="color:#b00e23">(ⲕ̅ⲋ̅)</span> ϭⲱϣⲧ̅ ⲉⲛ̅ϩⲁⲗⲁⲁⲧⲉ ⲛ̅ⲧⲡⲉ ϫⲉ ⲉⲥⲉϫⲟ ⲁⲛ.
  ⲟⲩⲧⲉ ⲛ̅ⲥⲉⲱϩⲥ ⲁⲛ. ⲟⲩⲧⲉ ⲛ̅ⲥⲉⲥⲱⲟⲩϩ ⲁⲛ ⲉϩⲟⲩⲛ ⲉⲁⲡⲟⲑⲏⲕⲏ ⲁⲩⲱ ⲡⲉⲧⲛ̅ⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ
  ⲥⲁⲛϣ̅ ⲙ̅ⲙⲟⲟⲩ. ⲛ̅ⲧⲱⲧⲛ̅ ϭⲉ ⲛ̅ϩⲟⲩⲟ ⲙⲏ ⲛ̅ⲧⲉⲧⲛ̅ϣⲟⲃⲉ ⲁⲛ ⲉⲣⲟⲟⲩ. <span style=
  "color:#b00e23">(ⲕ̅ⲍ̅)</span> ⲛⲓⲙ ⲇⲉ ⲉⲃⲟⲗ ⲛ̅ϩⲏⲧⲧⲏⲩⲧⲛ̅ ⲉϥϥⲓⲣⲟⲟⲩϣ ⲉⲩⲛ̅ ϭⲟⲙ
  ⲙ̅ⲙⲟϥ ⲉⲟⲩⲉϩ ⲟⲩⲙⲁϩⲉ ⲉϩⲣⲁⲓ ⲉϫⲛ̅ ⲧⲉϥϣⲓⲏ. <span style=
  "color:#b00e23">(ⲕ̅ⲏ̅)</span> ⲁⲩⲱ ⲁϩⲣⲱⲧ̅ⲛ ⲧⲉⲧⲛ̅ϥⲓⲣⲟⲟⲩϣ ϩⲁ ⲑⲃⲥⲱ. ϭⲱϣⲧ̅
  ⲉⲛⲉⲕⲣⲓⲛⲟⲛ ⲛ̅ⲧⲥⲱϣⲉ ⲛ̅ⲑⲉ ⲉⲧⲟⲩⲁⲩⲝⲁⲛⲉ ⲙ̅ⲙⲟⲥ. ϫⲉ ⲛ̅ⲥⲉϩⲓⲥⲉ ⲁⲛ. ⲟⲩⲇⲉ ⲛ̅ⲥⲉⲣⲉⲓⲟⲡⲉ ⲁⲛ.
  <span style="color:#b00e23">(ⲕ̅ⲑ̅)</span> ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲟⲩⲇⲉ ⲥⲟⲗⲟⲙⲱⲛ ϩⲙ̅
  ⲡⲉϥⲉⲟⲟⲩ ⲧⲏⲣϥ̅ ⲙ̅ⲡⲉϥϯ ϩⲓⲱⲱϥ ⲛ̅ⲑⲉ ⲛ̅ⲟⲩⲁ ⲛ̅ⲛⲁⲓ̈. <span style=
  "color:#b00e23">(ⲗ̅)</span> ⲉϣϫⲉ ⲡⲉⲭⲟⲣⲧⲟⲥ ⲛ̅ⲧⲥⲱϣⲉ ⲉϥϣⲟⲟⲡ ⲙ̅ⲡⲟⲟⲩ ⲣⲁⲥⲧⲉ
  ⲉⲩⲛⲁⲛⲟϫϥ̅ ⲉⲧⲉⲧⲣⲓⲣ. ⲡⲛⲟⲩⲧⲉ ϯ ϩⲓⲱⲱϥ ⲛ̅ⲧⲉⲓ̈ϩⲉ. ⲡⲟⲥⲟ ⲙⲁⲗⲗⲟⲛ ϩⲓⲱⲧⲧⲏⲩⲧⲛ̅ ⲛⲁ ⲧⲕⲟⲩⲓ̈
  ⲙ̅ⲡⲓⲥⲧⲓⲥ. <span style="color:#b00e23">(ⲗ̅ⲁ̅)</span> ⲙ̅ⲡⲣ̅ϥⲓⲣⲟⲟⲩϣ ϭⲉ ⲉⲧⲉⲧⲛ̅ϫⲱ
  ⲙ̅ⲙⲟⲥ ϫⲉ ⲟⲩ ⲡⲉⲧⲛⲛⲁⲟⲩⲟⲙϥ̅. ⲏ ⲟⲩ ⲡⲉⲧⲛ̅ⲛⲁⲥⲟⲟϥ. ⲏ ⲟⲩ ⲡⲉⲧⲉⲧⲛⲁⲧⲁⲁϥ ϩⲓⲱⲧⲧⲏⲩⲧⲛ.
  <span style="color:#b00e23">(ⲗ̅ⲃ̅)</span> ⲛⲁⲓ̈ ⲅⲁⲣ ⲧⲏⲣⲟⲩ ⲛ̅ϩⲉⲑⲛⲟⲥ ⲛⲉⲧϣⲓⲛⲉ
  ⲛ̅ⲥⲱⲟⲩ. ϥⲥⲟⲟⲩⲛ ⲅⲁⲣ ⲛ̅ϭⲓ ⲡⲉⲧⲛ̅ⲉⲓⲱⲧ ⲉⲧϩ̅ⲛ ⲙ̅ⲡⲏⲩⲉ ϫⲉ ⲧⲉⲧⲛ̅ⲣ̅ⲭⲣⲓⲁ ⲛ̅ⲛⲁⲓ̈ ⲧⲏⲣⲟⲩ.
  <span style="color:#b00e23">(ⲗ̅ⲅ̅)</span> ϣⲓⲛⲉ ⲇⲉ ⲛ̅ϣⲟⲣⲡ ⲛ̅ⲥⲁ ⲧⲉϥⲙⲛ̅ⲧⲣ̅ⲣⲟ ⲙⲛ̅
  ⲧⲉϥⲇⲓⲕⲁⲓⲟⲥⲩⲛⲏ. ⲁⲩⲱ ⲛⲁⲓ ⲧⲏⲣⲟⲩ ⲥⲉⲛⲁⲟⲩⲁϩⲟⲩ ⲉⲣⲱⲧⲛ̅. <span style=
  "color:#b00e23">(ⲗ̅ⲇ̅)</span> ⲙ̅ⲡⲣ̅ϥⲓⲣⲟⲟⲩϣ ϭⲉ ⲉⲡⲉϥⲣⲁⲥⲧⲉ. ⲣⲁⲥⲧⲉ ⲅⲁⲣ ⲛⲁϥⲓⲣⲟⲟⲩϣ
  ϩⲁⲣⲟϥ. ϩⲱ ⲉⲡⲉϩⲟⲟⲩ ⲡⲉϩⲟⲟⲩ ⲉⲧⲉϥⲕⲁⲕⲓⲁ.</p>

  <h3 id="gospel_of_st._matthew7">7</h3>

  <p><span style="color:#b00e23">(ⲁ̅)</span> ⲙ̅ⲡⲣ̅ⲕⲣⲓⲛⲉ ϫⲉⲕⲁⲥ ⲛ̅ⲛⲉⲩⲕⲣⲓⲛⲉ
  ⲙ̅ⲙⲱⲧⲛ̅. <span style="color:#b00e23">(ⲃ̅)</span> ϩⲙ̅ ⲡϩⲁⲡ ⲅⲁⲣ ⲉⲧⲉⲧⲛⲁϯϩⲁⲡ
  ⲛ̅ϩⲏⲧϥ̅ ⲉⲩⲛⲁⲕⲣⲓⲛⲉ ⲙ̅ⲙⲱⲧⲛ̅ ⲛ̅ϩⲏⲧϥ̅. ⲁⲩⲱ ϩⲙ̅ ⲡϣⲓ ⲉⲧⲉⲧⲛⲁϣⲓ ⲙ̅ⲙⲟϥ ⲉⲩⲛⲁϣⲓ ⲛⲏⲧⲛ̅
  ⲙ̅ⲙⲟϥ. <span style="color:#b00e23">(ⲅ̅)</span> ⲁϩⲣⲟⲕ ⲇⲉ ⲕϭⲱϣⲧ̅ ⲉⲡϫⲏ ⲉⲧϩⲙ̅
  ⲡⲃⲁⲗ ⲙ̅ⲡⲉⲕⲥⲟⲛ. ⲡⲥⲟⲓ̈ ⲇⲉ ⲉⲧϩⲙ̅ ⲡⲉⲕⲃⲁⲗ ⲛⲅ̅ⲛⲁⲩ ⲉⲣⲟϥ ⲁⲛ. <span style=
  "color:#b00e23">(ⲇ̅)</span> ⲏ ⲛ̅ⲁϣ ⲛ̅ϩⲉ ⲕⲛⲁϫⲟⲟⲥ ⲙ̅ⲡⲉⲕⲥⲟⲛ ϫⲉ ⲡⲁⲥⲟⲛ. ϭⲱ ⲧⲁⲛⲉϫ
  ⲡϫⲏ ⲉⲃⲟⲗ ϩⲙ̅ ⲡⲉⲕⲃⲁⲗ ⲁⲩⲱ ⲉⲓⲥ ϩⲏⲏⲧⲉ ⲡⲥⲟⲓ ϩⲙ̅ ⲡⲉⲕⲃⲁⲗ. <span style=
  "color:#b00e23">(ⲉ̅)</span> ⲡϩⲩⲡⲟⲕⲣⲓⲧⲏⲥ ⲛⲟⲩϫⲉ ⲛ̅ϣⲟⲣⲡ ⲙ̅ⲡⲥⲟⲓ̈ ⲉⲃⲟⲗ ϩⲙ̅ ⲡⲉⲕⲃⲁⲗ
  ⲁⲩⲱ ⲕⲛⲁⲛⲁⲩ ⲉⲃⲟⲗ ⲉⲛⲉϫ ⲡϫⲏ ⲉⲃⲟⲗ ϩⲙ̅ ⲡⲃⲁⲗ ⲙ̅ⲡⲉⲕⲥⲟⲛ. <span style=
  "color:#b00e23">(ⲋ̅)</span> ⲙ̅ⲡⲣ̅ϯ ⲛ̅ⲛⲉⲧⲙ̅ⲡⲉⲧⲟⲩⲁⲁⲃ ⲛ̅ⲛⲉⲩϩⲟⲟⲣ. ⲟⲩⲇⲉ ⲙ̅ⲡⲣ̅ⲛⲟⲩϫⲉ
  ⲛ̅ⲛⲉⲧⲛ̅ⲉⲛⲉⲙⲙⲉ ϩⲁⲣⲱⲟⲩ ⲛ̅ⲛⲉϣⲁⲩ. ⲙⲏⲡⲟⲧⲉ ⲛ̅ⲥⲉϩⲟⲙⲟⲩ ⲛ̅ⲛⲉⲩⲟⲩⲉⲣⲏⲧⲉ. ⲛ̅ⲥⲉⲕⲟⲧⲟⲩ
  ⲛ̅ⲥⲉⲡⲉϩ ⲧⲏⲩⲧⲛ̅. <span style="color:#b00e23">(ⲍ̅)</span> ⲁⲓⲧⲉⲓ ⲧⲁⲣⲟⲩϯ ⲛⲏⲧⲛ̅.
  ϣⲓⲛⲉ ⲧⲁⲣⲉⲧⲉⲧⲛ̅ϭⲓⲛⲉ. ⲧⲱϩⲙ̅ ⲧⲁⲣⲟⲩⲱⲛ ⲛⲏⲧⲛ̅. <span style=
  "color:#b00e23">(ⲏ̅)</span> ⲟⲩⲟⲛ ⲅⲁⲣ ⲛⲓⲙ ⲉⲧⲁⲓⲧⲉⲓ ϥⲛⲁϫⲓ. ⲁⲩⲱ ⲡⲉⲧϣⲓⲛⲉ ϥⲛⲁϩⲉ
  ⲉⲟⲩⲟⲛ. ⲁⲩⲱ ⲡⲉⲧⲧⲱϩⲙ̅ ⲥⲉⲛⲁⲟⲩⲟⲛ ⲛⲁϥ. <span style="color:#b00e23">(ⲑ̅)</span> ⲏ
  ⲛⲓⲙ ⲛ̅ⲣⲱⲙⲉ ⲉⲃⲟⲗ ⲛ̅ϩⲏⲧⲧⲏⲩⲧⲛ̅. ⲡⲉⲧⲉⲣⲉ ⲡⲉϥϣⲏⲣⲉ ⲛⲁⲁⲓⲧⲉⲓ ⲙ̅ⲙⲟϥ ⲛ̅ⲟⲩⲟⲉⲓⲕ. ⲙⲏ ϥⲛⲁϯ
  ⲛⲁϥ ⲛ̅ⲟⲩⲱⲛⲉ. <span style="color:#b00e23">(ⲓ̅)</span> ⲏ ⲛϥ̅ⲁⲓⲧⲉⲓ ⲙ̅ⲙⲟϥ
  ⲛ̅ⲟⲩⲧⲏⲃⲧ. ⲙⲏ ϥⲛⲁϯ ⲛ̅ⲟⲩϩⲟϥ. <span style="color:#b00e23">(ⲓ̅ⲁ̅)</span> ⲉϣϫⲉ
  ⲛ̅ⲧⲱⲧⲛ ϭⲉ ⲛ̅ⲧⲉⲧⲛ̅ ϩⲉⲛⲡⲟⲛⲏⲣⲟⲥ ⲧⲉⲧⲛ̅ⲥⲟⲟⲩⲛ ⲉϯ ⲛ̅ϩⲉⲛϯ ⲉⲛⲁⲛⲟⲩⲟⲩ ⲛ̅ⲛⲉⲧⲛ̅ϣⲏⲣⲉ. ⲡⲟⲥⲟ
  ⲙⲁⲗⲗⲟⲛ ⲡⲉⲧⲛ̅ⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ ϥⲛⲁϯ ⲛ̅ϩⲉⲛⲁⲅⲁⲑⲟⲛ ⲛ̅ⲛⲉⲧⲁⲓⲧⲉⲓ ⲙ̅ⲙⲟϥ. <span style=
  "color:#b00e23">(ⲓ̅ⲃ̅)</span> ϩⲱⲃ ϭⲉ ⲛⲓⲙ ⲉⲧⲉⲧⲛⲟⲩⲁϣⲟⲩ ϫⲉⲕⲁⲥ ⲉⲣⲉ ⲛ̅ⲣⲱⲙⲉ ⲁⲁⲩ
  ⲛⲏⲧⲛ̅. ⲛ̅ⲧⲱⲧⲛ̅ ϩⲱⲧⲧⲏⲩⲧⲛ̅ ⲁⲣⲓⲥⲟⲩ ⲛⲁⲩ ⲛ̅ⲧⲉⲓ̈ϩⲉ. ⲡⲁⲓ̈ ⲅⲁⲣ ⲡⲉ ⲡⲛⲟⲙⲟⲥ ⲁⲩⲱ
  ⲛⲉⲡⲣⲟⲫⲏⲧⲏⲥ. <span style="color:#b00e23">(ⲓ̅ⲅ̅)</span> ⲃⲱⲕ ⲉϩⲟⲩⲛ ϩⲓⲧⲛ̅ ⲧⲡⲩⲗⲏ
  ⲉⲧϭⲏⲩ. ϫⲉ ⲥⲟⲩⲟϣⲥ̅ ⲛ̅ϭⲓ ⲧⲡⲩⲗⲏ ⲁⲩⲱ ⲥⲟⲩⲉⲥⲧⲱⲛ ⲛ̅ϭⲓ ⲧⲉϩⲓⲏ ⲉⲧϫⲓⲙⲟⲉⲓⲧ ⲉϩⲟⲩⲛ ⲉⲡⲧⲁⲕⲟ.
  ⲁⲩⲱ ϩⲁϩ ⲛⲉⲧⲛⲁⲃⲱⲕ ⲉϩⲟⲩⲛ ϩⲓⲧⲟⲟⲧⲥ̅. <span style="color:#b00e23">(ⲓ̅ⲇ̅)</span> ϫⲉ
  ⲥϭⲏⲩ ⲇⲉ ⲛ̅ϭⲓ ⲧⲡⲩⲗⲏ ⲁⲩⲱ ⲥϩⲉϫϩⲱϫ ⲛ̅ϭⲓ ⲧⲉϩⲓⲏ ⲉⲧϫⲓⲙⲟⲉⲓⲧ ⲉϩⲟⲩⲛ ⲉⲡⲱⲛϩ. ⲁⲩⲱ ϩⲉⲛⲕⲟⲩⲓ̈
  ⲛⲉⲧⲛⲁϩⲉ ⲉⲣⲟⲥ. <span style="color:#b00e23">(ⲓ̅ⲉ̅)</span> ϯ ϩⲧⲏⲧⲛ̅ ⲇⲉ ⲉⲣⲱⲧ̅ⲛ
  ⲉⲛⲉⲡⲣⲟⲫⲏⲧⲏⲥ ⲛⲛⲟⲩϫ. ⲛⲁⲓ ⲉⲧⲛⲏⲩ ϣⲁⲣⲱⲧⲛ̅ ϩⲛ̅ ϩⲉⲛϩⲃ̅ⲥⲱ ⲛ̅ⲉⲥⲟⲟⲩ. ⲡⲉⲩϩⲟⲩⲛ̅ ⲇⲉ
  ϩⲉⲛⲟⲩⲱⲛϣ̅ ⲛ̅ⲣⲉϥⲧⲱⲣⲡ̅ ⲛⲉ. <span style="color:#b00e23">(ⲓ̅ⲋ̅)</span> ⲉⲃⲟⲗ ϩⲛ̅
  ⲛⲉⲩⲕⲁⲣⲡⲟⲥ ⲉⲧⲉⲧⲛⲁⲥⲟⲩⲱⲛⲟⲩ. ⲙⲏⲧⲉⲓ ϣⲁⲩϫⲉⲉⲗⲉ ⲉⲗⲟⲟⲗⲉ ⲉⲃⲟⲗ ϩⲛ̅ ϣⲟⲛⲧⲉ. ⲏ ϣⲁⲩⲕⲉⲧϥ̅
  ⲕⲛ̅ⲧⲉ ⲉⲃⲟⲗ ϩⲛ̅ ⲁⲣⲟⲟⲩⲉ. <span style="color:#b00e23">(ⲓ̅ⲍ̅)</span> ⲧⲁⲓ̈ ⲧⲉ ⲑⲉ
  ⲛ̅ϣⲏⲛ ⲛⲓⲙ ⲉⲛⲁⲛⲟⲩϥ ⲛ̅ϣⲁϥⲧⲁⲩⲉ ⲕⲁⲣⲡⲟⲥ ⲉⲃⲟⲗ ⲉⲛⲁⲛⲟⲩϥ. ⲡϣⲏⲛ ⲇⲉ ⲉⲑⲟⲟⲩ ⲛ̅ϣⲁϥⲧⲁⲩⲉ
  ⲕⲁⲣⲡⲟⲥ ⲉⲃⲟⲗ ⲉϥϩⲟⲟⲩ. <span style="color:#b00e23">(ⲓ̅ⲏ̅)</span> ⲙⲛ̅ ϣϭⲟⲙ
  ⲛ̅ⲟⲩϣⲏⲛ ⲉⲛⲁⲛⲟⲩϥ ⲉⲧⲁⲩⲉ ⲕⲁⲣⲡⲟⲥ ⲉⲃⲟⲗ ⲉϥϩⲟⲟⲩ. ⲟⲩⲇⲉ ϣⲏⲛ ⲉϥϩⲟⲟⲩ ⲉⲧⲁⲩⲉ ⲕⲁⲣⲡⲟⲥ ⲉⲃⲟⲗ
  ⲉⲛⲁⲛⲟⲩϥ. <span style="color:#b00e23">(ⲓ̅ⲑ̅)</span> ϣⲏⲛ ϭⲉ ⲛⲓⲙ ⲉⲧⲉ ⲛϥ̅ⲛⲁⲧⲁⲩⲉ
  ⲕⲁⲣⲡⲟⲥ ⲉⲃⲟⲗ ⲁⲛ ⲉⲛⲁⲛⲟⲩϥ. ⲥⲉⲛⲁⲕⲟⲟⲣⲉϥ ⲛ̅ⲥⲉⲛⲟϫϥ̅ ⲉⲧⲥⲁⲧⲉ. <span style=
  "color:#b00e23">(ⲕ̅)</span> ⲁⲣⲁ ϭⲉ ⲉⲃⲟⲗ ϩⲛ̅ ⲛⲉⲩⲕⲁⲣⲡⲟⲥ ⲉⲧⲉⲧⲛⲁⲥⲟⲩⲱⲛⲟⲩ.
  <span style="color:#b00e23">(ⲕ̅ⲁ̅)</span> ⲟⲩⲟⲛ ⲛⲓⲙ ⲁⲛ ⲉⲧϫⲱ ⲙ̅ⲙⲟⲥ ⲛⲁⲓ̈ ϫⲉ
  ⲡϫⲟⲉⲓⲥ ⲡϫⲟⲉⲓⲥ ⲡⲉⲧⲛⲁⲃⲱⲕ ⲉϩⲟⲩⲛ ⲉⲧⲙⲛ̅ⲧⲣⲣⲟ ⲛ̅ⲙ̅ⲡⲏⲩⲉ. ⲁⲗⲗⲁ ⲡⲉⲧⲉⲓⲣⲉ ⲡⲉ ⲙ̅ⲡⲟⲩⲱϣ
  ⲙ̅ⲡⲁⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. <span style="color:#b00e23">(ⲕ̅ⲃ̅)</span> ⲟⲩⲛ̅ ϩⲁϩ ⲅⲁⲣ
  ⲛⲁϫⲟⲟⲥ ⲛⲁⲓ̈ ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ ϫⲉ ⲡϫⲟⲉⲓⲥ ⲡϫⲟⲉⲓⲥ ⲙⲏ ϩⲣⲁⲓ̈ ⲁⲛ ϩⲙ̅ ⲡⲉⲕⲣⲁⲛ
  ⲁⲛⲡⲣⲟⲫⲏⲧⲉⲩⲉ. ⲁⲩⲱ ϩⲣⲁⲓ̈ ϩⲙ̅ ⲡⲉⲕⲣⲁⲛ ⲁⲛⲛⲉϫ ⲇⲁⲓⲙⲱⲛⲓⲟⲛ ⲉⲃⲟⲗ. ⲙⲏ ϩⲣⲁⲓ̈ ⲁⲛ ϩⲙ̅
  ⲡⲉⲕⲣⲁⲛ ⲁⲛⲣ̅ ϩⲁϩ ⲛ̅ϭⲟⲙ. <span style="color:#b00e23">(ⲕ̅ⲅ̅)</span> ⲁⲩⲱ ⲧⲟⲧⲉ
  ϯⲛⲁϩⲟⲙⲟⲗⲟⲅⲉⲓ ⲛⲁⲩ ϫⲉ ⲙ̅ⲡⲉⲓ̈ⲥⲟⲩⲛ ⲧⲏⲩⲧⲛ̅ ⲉⲛⲉϩ. ⲥⲁϩⲉ ⲧⲏⲩⲧⲛ̅ ⲉⲃⲟⲗ ⲙ̅ⲙⲟⲓ̈ ⲛⲉⲧⲣ̅ϩⲱⲃ
  ⲉⲧⲁⲛⲟⲙⲓⲁ. <span style="color:#b00e23">(ⲕ̅ⲇ̅)</span> ⲟⲩⲟⲛ ϭⲉ ⲛⲓⲙ ⲉⲧⲥⲱⲧⲙ̅
  ⲉⲛⲁϣⲁϫⲉ ⲉⲧⲉ ⲛⲁⲓ̈ ⲛⲉ ⲉϥⲉⲓⲣⲉ ⲙ̅ⲙⲟⲟⲩ. ⲉϥⲛⲁⲉⲓⲛⲉ ⲛ̅ⲟⲩⲣⲱⲙⲉ ⲛ̅ⲥⲁⲃⲉ. ⲡⲁⲓ̈ ⲛ̅ⲧⲁϥⲕⲱⲧ
  ⲙ̅ⲡⲉϥⲏⲓ ⲉϩⲣⲁⲓ̈ ⲉϫⲛ̅ ⲧⲡⲉⲧⲣⲁ. <span style="color:#b00e23">(ⲕ̅ⲉ̅)</span> ⲁϥⲉⲓ
  ⲉⲡⲉⲥⲏⲧ ⲛ̅ϭⲓ ⲡϩⲱⲟⲩ. ⲁⲩⲉⲓ ⲛ̅ϭⲓ ⲛⲉⲓ̈ⲉⲣⲱⲟⲩ. ⲁⲩⲛⲉⲓϥⲉ ⲛ̅ϭⲓ ⲛ̅ⲧⲏⲩ. ⲁⲩϩⲓⲟⲩⲉ ⲉϩⲟⲩⲛ ϩⲙ̅
  ⲡⲏⲓ̈ ⲉⲧⲙ̅ⲙⲁⲩ ⲁⲩⲱ ⲙ̅ⲡⲉϥϩⲉ ϫⲉ ⲛⲉϥⲧⲁϫⲣⲏⲩ ⲅⲁⲣ ⲉϩⲣⲁⲓ̈ ⲉϫⲛ̅ ⲧⲡⲉⲧⲣⲁ. <span style=
  "color:#b00e23">(ⲕ̅ⲋ̅)</span> ⲁⲩⲱ ⲟⲩⲟⲛ ⲛⲓⲙ ⲉⲧⲥⲱⲧⲙ̅ ⲉⲛⲁϣⲁϫⲉ ⲉⲧⲉ ⲛⲁⲓ̈ ⲛⲉ
  ⲛϥ̅ⲉⲓⲣⲉ ⲙ̅ⲙⲟⲟⲩ ⲁⲛ. ⲉϥⲛⲁⲉⲓⲛⲉ ⲛ̅ⲟⲩⲣⲱⲙⲉ ⲛ̅ⲥⲟϭ. ⲡⲁⲓ ⲛ̅ⲧⲁϥⲕⲱⲧ ⲙ̅ⲡⲉϥⲏⲓ̈ ϩⲓϫⲙ̅ ⲡϣⲱ.
  <span style="color:#b00e23">(ⲕ̅ⲍ̅)</span> ⲁϥⲉⲓ ⲉⲡⲉⲥⲏⲧ ⲛ̅ϭⲓ ⲡϩⲱⲟⲩ. ⲁⲩⲛⲉⲓ ⲛ̅ϭⲓ
  ⲛⲉⲓ̈ⲉⲣⲱⲟⲩ. ⲁⲩⲛⲉⲓϥⲉ ⲛ̅ϭⲓ ⲛ̅ⲧⲏⲩ. ⲁⲩϩⲓⲟⲩⲉ ⲉϩⲟⲩⲛ ϩⲙ̅ ⲡⲏⲓ̈ ⲉⲧⲙ̅ⲙⲁⲩ ⲁϥϩⲉ. ⲁⲩⲱ ⲡⲉϥϩⲉ
  ⲛⲉϥⲟ ⲛ̅ⲟⲩⲛⲟϭ. <span style="color:#b00e23">(ⲕ̅ⲏ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲓ̅ⲥ̅
  ⲟⲩⲱ ⲛ̅ⲛⲉⲓ̈ϣⲁϫⲉ. ⲁⲩⲣ̅ϣⲡⲏⲣⲉ ⲛ̅ϭⲓ ⲙ̅ⲙⲏⲏϣⲉ ⲉϩⲣⲁⲓ̈ ⲉϫⲛ̅ ⲧⲉϥⲥⲃⲱ. <span style=
  "color:#b00e23">(ⲕ̅ⲑ̅)</span> ⲛⲉϥϯⲥⲃⲱ ⲅⲁⲣ ⲛⲁⲩ ⲡⲉ ϩⲱⲥ ⲉⲩⲛ̅ⲧϥ̅ ⲉⲝⲟⲩⲥⲓⲁ ⲙ̅ⲙⲁⲩ
  ⲁⲩⲱ ⲛ̅ⲑⲉ ⲁⲛ ⲛ̅ⲛⲉⲩⲅⲣⲁⲙⲙⲁⲧⲉⲩⲥ.</p>

  <h3 id="gospel_of_st._matthew8">8</h3>

  <p><span style="color:#b00e23">(ⲁ̅)</span> ⲉϥⲛⲏⲩ ⲇⲉ ⲉⲡⲉⲥⲏⲧ ϩⲓ ⲡⲧⲟⲟⲩ ⲁⲩⲟⲩⲁϩⲟⲩ
  ⲛ̅ⲥⲱϥ ⲛ̅ϭⲓ ϩⲉⲛⲙⲏⲏϣⲉ ⲉⲛⲁϣⲱⲟⲩ. <span style="color:#b00e23">(ⲃ̅)</span> ⲁⲩⲱ ⲉⲓⲥ
  ϩⲏⲏⲧⲉ ⲉⲓⲥ ⲟⲩⲁ ⲉϥⲥⲟⲃϩ̅ ⲁϥϯ ⲡⲉϥⲟⲩⲟⲓ ⲉⲣⲟϥ ⲁϥⲟⲩⲱϣⲧ̅ ⲛⲁϥ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ
  ⲉⲕϣⲁⲛⲟⲩⲱϣ ⲟⲩⲛ̅ ϣϭⲟⲙ ⲙ̅ⲙⲟⲕ ⲉⲧⲃ̅ⲃⲟⲓ. <span style="color:#b00e23">(ⲅ̅)</span>
  ⲁϥⲥⲟⲟⲩⲧⲛ̅ ⲇⲉ ⲛ̅ⲧⲉϥϭⲓϫ ⲉⲃⲟⲗ ⲁϥϫⲱϩ ⲉⲣⲟϥ ⲉϥϫⲱ ⲙ̅ⲙⲟⲥ ϫⲉ ϯⲟⲩⲱϣ ⲧⲃ̅ⲃⲟ. ⲁⲩⲱ ⲛ̅ⲧⲉⲩⲛⲟⲩ
  ⲁϥⲧⲃ̅ⲃⲟ ⲛ̅ϭⲓ ⲡⲉϥⲥⲱⲃϩ̅. <span style="color:#b00e23">(ⲇ̅)</span> ⲡⲉϫⲁϥ ⲛⲁϥ ⲛ̅ϭⲓ
  ⲓ̅ⲥ̅ ϫⲉ ϭⲱϣⲧ̅ ⲙ̅ⲡⲣ̅ϫⲟⲟⲥ ⲉⲗⲁⲁⲩ. ⲁⲗⲗⲁ ⲃⲱⲕ ⲛⲅ̅ⲧⲟⲩⲟⲕ ⲉⲡⲟⲩⲏⲏⲃ. ⲛⲅ̅ⲧⲁⲗⲟ ⲉϩⲣⲁⲓ̈
  ⲙ̅ⲡⲉⲕⲇⲱⲣⲟⲛ ⲕⲁⲧⲁ ⲑⲉ ⲛ̅ⲧⲁϥⲟⲩⲉϩⲥⲁϩⲛⲉ ⲙ̅ⲙⲟⲥ ⲛ̅ϭⲓ ⲙⲱⲩ̈ⲥⲏⲥ ⲉⲩⲙⲛ̅ⲧⲙⲛ̅ⲧⲣⲉ ⲛⲁⲩ.
  <span style="color:#b00e23">(ⲉ̅)</span> ⲛ̅ⲧⲉⲣⲉϥⲃⲱⲕ ⲇⲉ ⲉϩⲟⲩⲛ ⲉⲕⲁⲫⲁⲣⲛⲁⲟⲩⲙ ⲁϥϯ
  ⲡⲉϥⲟⲩⲟⲓ ⲉⲣⲟϥ ⲛ̅ϭⲓ ⲟⲩϩⲉⲕⲁⲧⲟⲛⲧⲁⲣⲭⲟⲥ ⲉϥⲡⲁⲣⲁⲕⲁⲗⲉⲓ ⲙ̅ⲙⲟϥ <span style=
  "color:#b00e23">(ⲋ̅)</span> ⲉϥϫⲱ ⲙ̅ⲙⲟⲥ ϫⲉ ⲡϫⲟⲉⲓⲥ ⲡⲁϣⲏⲣⲉ ⲛⲏϫ ϩⲣⲁⲓ̈ ϩⲙ̅ ⲡⲁⲏⲓ̈
  ⲉϥⲥⲏϭ. ⲁⲩⲱ ⲉϥⲃⲁⲥⲁⲛⲓⲍⲉ ⲉⲙⲁⲧⲉ. <span style="color:#b00e23">(ⲍ̅)</span> ⲡⲉϫⲁϥ
  ⲛⲁϥ ⲛ̅ϭⲓ ⲓ̅ⲥ̅ ϫⲉ ⲁⲛⲟⲕ ϯⲛⲏⲩ ⲧⲁⲣ ⲡⲁϩⲣⲉ ⲉⲣⲟϥ. <span style=
  "color:#b00e23">(ⲏ̅)</span> ⲁϥⲟⲩⲱϣⲃ̅ ⲇⲉ ⲛ̅ϭⲓ ⲡϩⲉⲕⲁⲧⲟⲛⲧⲁⲣⲭⲟⲥ ⲉϥϫⲱ ⲙ̅ⲙⲟⲥ. ϫⲉ
  ⲡϫⲟⲉⲓⲥ ⲛ̅ϯⲙⲡϣⲁ ⲁⲛ ϫⲉⲕⲁⲥ ⲉⲕⲉⲉⲓ ⲉϩⲟⲩⲛ ϩⲁ ⲧⲁⲟⲩⲉϩⲥⲟⲓ. ⲁⲗⲗⲁ ⲁϫⲓⲥ ⲙ̅ⲙⲁⲧⲉ ϩⲙ̅ ⲡϣⲁϫⲉ
  ⲁⲩⲱ ϥⲛⲁⲗⲟ. <span style="color:#b00e23">(ⲑ̅)</span> ⲕⲁⲓ ⲅⲁⲣ ⲁⲛⲟⲕ ⲁⲛⲅ̅ ⲟⲩⲣⲱⲙⲉ
  ⲉⲓ̈ϣⲟⲟⲡ ϩⲁ ⲟⲩⲉⲝⲟⲩⲥⲓⲁ. ⲉⲣⲉ ϩⲉⲛⲙⲁⲧⲟⲓ ϣⲟⲟⲡ ϩⲁⲣⲁⲧ ϣⲁⲓ̈ϫⲟⲟⲥ ⲙ̅ⲡⲁⲓ ϫⲉ ⲃⲱⲕ ⲁⲩⲱ
  ϣⲁϥⲃⲱⲕ. ⲁⲩⲱ ⲕⲉⲟⲩⲁ ϫⲉ ⲁⲙⲟⲩ ⲁⲩⲱ ⲛϥ̅ⲉⲓ. ⲁⲩⲱ ⲡⲁϩⲙ̅ϩⲁⲗ ϫⲉ ⲁⲣⲓ ⲡⲁⲓ̈ ⲛϥ̅ⲁⲁϥ.
  <span style="color:#b00e23">(ⲓ̅)</span> ⲁϥⲥⲱⲧⲙ̅ ⲇⲉ ⲛ̅ϭⲓ ⲓ̅ⲥ̅ ⲁϥⲣ̅ϣⲡⲏⲣⲉ. ⲁⲩⲱ
  ⲡⲉϫⲁϥ ⲛ̅ⲛⲉⲧⲟⲩⲏϩ ⲛ̅ⲥⲱϥ. ϫⲉ ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲙ̅ⲡⲉⲓ̈ϩⲉ ⲉⲡⲓⲥⲧⲓⲥ ⲛ̅ⲧⲉⲓ̈ϭⲟⲧ
  ⲛ̅ⲧⲛ̅ ⲗⲁⲁⲩ ϩⲙ̅ ⲡⲓⲏ̅ⲗ̅. <span style="color:#b00e23">(ⲓ̅ⲁ̅)</span> ϯϫⲱ ⲇⲉ ⲙ̅ⲙⲟⲥ
  ⲛⲏⲧ̅ⲛ ϫⲉ ⲟⲩⲛ̅ ϩⲁϩ ⲛⲏⲩ ⲉⲃⲟⲗ ϩⲛ̅ ⲛⲉⲙⲁⲛ̅ϣⲁ ⲙⲛ̅ ⲙ̅ⲙⲁⲛ̅ϩⲱⲧⲡ ⲛ̅ⲥⲉⲛⲟϫⲟⲩ ⲙⲛ̅ ⲁⲃⲣⲁϩⲁⲙ
  ⲙⲛ̅ ⲓⲥⲁⲁⲕ ⲙⲛ̅ ⲓ̈ⲁⲕⲱⲃ ϩⲣⲁⲓ̈ ϩⲛ̅ ⲧⲙⲛ̅ⲧ̅ⲣⲣⲟ ⲛ̅ⲙⲡⲏⲩⲉ. <span style=
  "color:#b00e23">(ⲓ̅ⲃ̅)</span> ⲛ̅ϣⲏⲣⲉ ⲇⲉ ⲛ̅ⲧⲙⲛ̅ⲧⲣⲣⲟ ⲥⲉⲛⲁⲛⲟϫⲟⲩ ⲉⲃⲟⲗ ⲉⲡⲕⲁⲕⲉ
  ⲉⲧϩⲓⲃⲟⲗ. ⲉϥⲛⲁϣⲱⲡⲉ ⲙ̅ⲙⲁⲩ ⲛ̅ϭⲓ ⲡⲣⲓⲙⲉ ⲁⲩⲱ ⲡϭⲁϩϭϩ̅ ⲛ̅ⲛⲟⲃϩⲉ. <span style=
  "color:#b00e23">(ⲓ̅ⲅ̅)</span> ⲡⲉϫⲁϥ ⲛ̅ϭⲓ ⲓ̅ⲥ̅ ⲙ̅ⲡϩⲉⲕⲁⲧⲟⲛⲧⲁⲣⲭⲟⲥ ϫⲉ ⲃⲱⲕ ⲛ̅ⲑⲉ
  ⲛ̅ⲧⲁⲕⲡⲓⲥⲧⲉⲩⲉ ⲙⲁⲣⲉⲥϣⲱⲡⲉ ⲛⲁⲕ. ⲁⲩⲱ ⲁϥⲗⲟ ⲛ̅ϭⲓ ⲡⲉϥϣⲏⲣⲉ ϫⲓⲛ ⲧⲉⲩⲛⲟⲩ ⲉⲧⲙ̅ⲙⲁⲩ.
  <span style="color:#b00e23">(ⲓ̅ⲇ̅)</span> ⲁϥⲉⲓ ⲇⲉ ⲛ̅ϭⲓ ⲓ̅ⲥ̅ ⲉϩⲣⲁⲓ ⲉⲡⲏⲓ̈
  ⲙ̅ⲡⲉⲧⲣⲟⲥ. ⲁϥⲛⲁⲩ ⲉⲧⲉϥϣⲱⲙⲉ ⲉⲥⲛⲏϫ ⲁⲩⲱ ⲉⲥϩⲏⲙ. <span style=
  "color:#b00e23">(ⲓ̅ⲉ̅)</span> ⲁϥϫⲱϩ ⲇⲉ ⲉⲧⲉⲥϭⲓϫ ⲁϥⲕⲁⲁⲥ ⲛ̅ϭⲓ ⲡⲉϩⲙⲟ{ⲛ}&lt;ⲛ&gt;.
  ⲁⲥⲧⲱⲟⲩⲛ ⲁⲥⲇⲓⲁⲕⲟⲛⲉⲓ ⲛⲁϥ. <span style="color:#b00e23">(ⲓ̅ⲋ̅)</span> ⲣⲟⲩϩⲉ ⲇⲉ
  ⲛ̅ⲧⲉⲣⲉϥϣⲱⲡⲉ ⲁⲩⲉⲓⲛⲉ ⲛⲁϥ ⲛ̅ϩⲁϩ ⲉⲩⲟ ⲛ̅ⲇⲁⲓⲙⲱⲛⲓⲟⲛ. ⲁϥⲛⲟⲩϫⲉ ⲉⲃⲟⲗ ⲛ̅ⲛⲉⲡⲛ̅ⲁ̅
  ⲛ̅ⲁⲕⲁⲑⲁⲣⲧⲟⲛ ϩⲙ̅ ⲡϣⲁϫⲉ. ⲁⲩⲱ ⲁϥⲣ̅ⲡⲁϩⲣⲉ ⲉⲟⲩⲟⲛ ⲛⲓⲙ ⲉⲧⲙⲟⲕϩ̅. <span style=
  "color:#b00e23">(ⲓ̅ⲍ̅)</span> ϫⲉⲕⲁⲥ ⲉϥⲉϫⲱⲕ ⲉⲃⲟⲗ ⲛ̅ϭⲓ ⲡⲉⲛⲧⲁⲩϫⲟⲟϥ ϩⲓⲧⲛ̅ ⲏⲥⲁⲓⲁⲥ
  ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. ϫⲉ ⲛ̅ⲧⲟϥ ⲡⲉⲛⲧⲁϥϫⲓ ⲛ̅ⲛ̅ϣⲱⲛⲉ ⲁⲩⲱ ⲁϥⲧⲱⲟⲩⲛ ϩⲁ ⲛⲉⲛⲗⲟϫⲗⲉϫ.
  <span style="color:#b00e23">(ⲓ̅ⲏ̅)</span> ⲛ̅ⲧⲉⲣⲉϥⲛⲁⲩ ⲇⲉ ⲛ̅ϭⲓ ⲓ̅ⲥ̅ ⲉⲩⲙⲏⲏϣⲉ
  ⲙ̅ⲡⲉϥⲕⲱⲧⲉ ⲁϥⲟⲩⲉϩⲥⲁϩⲛⲉ ⲉⲃⲱⲕ ⲉⲡⲉⲓⲕⲣⲟ. <span style="color:#b00e23">(ⲓ̅ⲑ̅)</span>
  ⲁϥϯ ⲡⲉϥⲟⲩⲟⲓ̈ ⲉⲣⲟϥ ⲛ̅ϭⲓ ⲟⲩⲅⲣⲁⲙⲙⲁⲧⲉⲩⲥ ⲡⲉϫⲁϥ ⲛⲁϥ. ϫⲉ ⲡⲥⲁϩ ⲧⲁⲟⲩⲁϩⲧ̅ ⲛ̅ⲥⲱⲕ ⲉⲡⲙⲁ
  ⲉⲧⲉ ⲕⲛⲁⲃⲱⲕ ⲉⲣⲟϥ. <span style="color:#b00e23">(ⲕ̅)</span> ⲡⲉϫⲁϥ ⲛⲁϥ ⲛ̅ϭⲓ ⲓ̅ⲥ̅
  ϫⲉ ⲛ̅ⲃⲁϣⲟⲣ ⲟⲩⲛ̅ⲧⲁⲩ ⲛⲉⲩⲃⲏⲃ. ⲁⲩⲱ ⲛ̅ϩⲁⲗⲁⲁⲧⲉ ⲛ̅ⲧⲡⲉ ⲟⲩⲛ̅ⲧⲁⲩ ⲛ̅ⲉⲩⲙⲁϩ. ⲡϣⲏⲣⲉ ⲇⲉ
  ⲙ̅ⲡⲣⲱⲙⲉ ⲙⲛ̅ⲧϥ̅ ⲙⲁ ⲛ̅ⲣⲉⲕⲧ̅ ⲧⲉϥⲁⲡⲉ. <span style="color:#b00e23">(ⲕ̅ⲁ̅)</span>
  ⲕⲉⲟⲩⲁ ⲇⲉ ⲛ̅ⲙ̅ⲙⲁⲑⲏⲧⲏⲥ ⲡⲉϫⲁϥ ⲛⲁϥ. ϫⲉ ⲡϫⲟⲉⲓⲥ ⲟⲩⲉϩⲥⲁϩⲛⲉ ⲛⲁⲓ̈ ⲛ̅ϣⲟⲣⲡ ⲧⲁⲃⲱⲕ ⲧⲁⲧⲱⲙⲥ̅
  ⲙ̅ⲡⲁⲉⲓⲱⲧ. <span style="color:#b00e23">(ⲕ̅ⲃ̅)</span> ⲡⲉϫⲁϥ ⲇⲉ ⲛⲁϥ ⲛ̅ϭⲓ ⲓ̅ⲥ̅ ϫⲉ
  ⲟⲩⲁϩⲕ̅ ⲛ̅ⲥⲱⲓ̈ ⲛⲅ̅ⲕⲱ ⲛ̅ⲛⲉⲧⲙⲟⲟⲩⲧ ⲉⲧⲱⲙⲥ̅ ⲛ̅ⲛⲉⲩⲣⲉϥⲙⲟⲟⲩⲧ. <span style=
  "color:#b00e23">(ⲕ̅ⲅ̅)</span> ⲛ̅ⲧⲉⲣⲉϥⲁⲗⲉ ⲇⲉ ⲉⲡϫⲁⲓ ⲁⲩⲟⲩⲁϩⲟⲩ ⲛ̅ⲥⲱϥ ⲛ̅ϭⲓ
  ⲛⲉϥⲙⲁⲑⲏⲧⲏⲥ. <span style="color:#b00e23">(ⲕ̅ⲇ̅)</span> ⲁⲩⲱ ⲉⲓⲥ ϩⲏⲏⲧⲉ ⲉⲓⲥ ⲟⲩⲛⲟϭ
  ⲛ̅ⲕⲙ̅ⲧⲟ ⲁϥϣⲱⲡⲉ ϩⲛ̅ ⲑⲁⲗⲁⲥⲥⲁ ϩⲱⲥⲧⲉ ⲉⲧⲣⲉ ⲡϫⲟⲓ̈ ϩⲱⲃⲥ̅ ⲉⲃⲟⲗ ϩⲓⲧⲛ̅ ⲛ̅ϩⲓⲙⲏ. ⲛ̅ⲧⲟϥ ⲇⲉ
  ⲛⲉϥⲛ̅ⲕⲟⲧⲕ̅ ⲡⲉ. <span style="color:#b00e23">(ⲕ̅ⲉ̅)</span> ⲁⲩϯ ⲡⲉⲩⲟⲩⲟⲓ ⲉⲣⲟϥ
  ⲁⲩⲧⲟⲩⲛⲟⲥϥ̅ ⲉⲩϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲙⲁⲧⲁⲛϩⲟⲛ ϫⲉ ⲧⲛ̅ⲛⲁⲃⲱⲕ. <span style=
  "color:#b00e23">(ⲕ̅ⲋ̅)</span> ⲡⲉϫⲁϥ ⲛⲁⲩ ϫⲉ ⲁϩⲣⲱⲧⲛ̅ ⲧⲉⲧⲛ̅ⲣ̅ϩⲟⲧⲉ ⲛⲁ ⲧⲕⲟⲩⲓ̈
  ⲙ̅ⲡⲓⲥⲧⲓⲥ. ⲧⲟⲧⲉ ⲁϥⲧⲱⲟⲩⲛ ⲁϥⲉⲡⲓⲧⲓⲙⲁ ⲛ̅ⲛ̅ⲧⲏⲩ ⲙⲛ̅ ⲑⲁⲗⲁⲥⲥⲁ. ⲁⲩⲱ ⲁⲥϣⲱⲡⲉ ⲛ̅ϭⲓ ⲟⲩⲛⲟϭ
  ⲛ̅ϫⲁⲙⲏ. <span style="color:#b00e23">(ⲕ̅ⲍ̅)</span> ⲛ̅ⲣⲱⲙⲉ ⲇⲉ ⲁⲩⲣ̅ϣⲡⲏⲣⲉ ⲉⲩϫⲱ
  ⲙ̅ⲙⲟⲥ. ϫⲉ ⲟⲩⲁϣ ⲙ̅ⲙⲓⲛⲉ ⲡⲉ ⲡⲁⲓ̈ ϫⲉ ⲛ̅ⲧⲏⲩ ⲁⲩⲱ ⲑⲁⲗⲁⲥⲥⲁ ⲥⲱⲧⲙ̅ ⲛ̅ⲥⲱϥ. <span style=
  "color:#b00e23">(ⲕ̅ⲏ̅)</span> ⲛ̅ⲧⲉⲣⲉϥⲉⲓ ⲇⲉ ⲉⲡⲉⲕⲣⲟ ⲉⲧⲉⲭⲱⲣⲁ ⲛ̅ⲛ̅ⲅⲉⲣⲁⲍⲏⲛⲟⲥ.
  ⲁⲩⲧⲱⲙⲛ̅ⲧ ⲉⲣⲟϥ ⲛ̅ϭⲓ ⲣⲱⲙⲉ ⲥⲛⲁⲩ ⲉⲣⲉ ϩⲉⲛⲣⲉϥϣⲟⲟⲣ ϩⲓⲱⲟⲩ ⲉⲩⲛⲏⲩ ⲉⲃⲟⲗ ϩⲛ̅ ⲛⲉⲙ̅ϩⲁⲁⲩ
  ⲉⲩⲛⲁϣⲧ ⲉⲙⲁⲧⲉ. ϩⲱⲥⲧⲉ ⲉⲧⲙ̅ⲧⲣⲉ ⲗⲁⲁⲩ ⲉϣⲉⲓ ⲉⲃⲟⲗ ϩⲛ̅ ⲧⲉϩⲓⲏ ⲉⲧⲙ̅ⲙⲁⲩ. <span style=
  "color:#b00e23">(ⲕ̅ⲑ̅)</span> ⲁⲩⲱ ⲉⲓⲥ ϩⲏⲏⲧⲉ ⲁⲩϫⲓ ϣⲕⲁⲕ ⲉⲃⲟⲗ ⲉⲩϫⲱ ⲙ̅ⲙⲟⲥ. ϫⲉ
  ⲉⲕⲟⲩⲉϣ ⲟⲩ ⲛⲙ̅ⲙⲁⲛ ⲓ̅ⲥ̅ ⲡϣⲏⲣⲉ ⲙ̅ⲡⲛⲟⲩⲧⲉ. ⲛ̅ⲧⲁⲕⲉⲓ ⲉⲡⲉⲓ̈ⲙⲁ ⲉⲃⲁⲥⲁⲛⲓⲍⲉ ⲙ̅ⲙⲟⲛ ϩⲁⲑⲏ
  ⲙ̅ⲡⲉⲩⲟⲉⲓϣ. <span style="color:#b00e23">(ⲗ̅)</span> ⲛⲉⲩⲛ̅ ⲟⲩⲁⲅⲉⲗⲏ ⲇⲉ ⲛ̅ⲣⲓⲣ
  ⲉⲛⲁϣⲱⲟⲩ ⲟⲩⲏⲩ ⲙ̅ⲙⲟⲟⲩ ⲉⲩⲙⲟⲟⲛⲉ ⲙ̅ⲙⲟⲥ. <span style="color:#b00e23">(ⲗ̅ⲁ̅)</span>
  ⲛ̅ⲣⲉϥϣⲟⲟⲣ ⲇⲉ ⲁⲩⲥⲡ̅ⲥⲱⲡϥ̅ ⲉⲩϫⲱ ⲙ̅ⲙⲟⲥ. ϫⲉ ⲉϣϫⲉ ⲕⲛⲁⲛⲟϫⲛ̅ ⲉⲃⲟⲗ ⲙⲁϫⲟⲟⲩⲛ ⲉϩⲟⲩⲛ
  ⲉⲧⲁⲅⲉⲗⲏ ⲛ̅ⲉϣⲁⲩ. <span style="color:#b00e23">(ⲗ̅ⲃ̅)</span> ⲡⲉϫⲁϥ ⲛⲁⲩ ϫⲉ ⲃⲱⲕ.
  ⲛ̅ⲧⲟⲟⲩ ⲇⲉ ⲁⲩⲉⲓ ⲉⲃⲟⲗ ⲁⲩⲃⲱⲕ ⲉϩⲟⲩⲛ ⲉⲛⲉϣⲁⲩ. ⲁⲩⲱ ⲉⲓⲥ ϩⲏⲏⲧⲉ ⲁⲥϯ ⲡⲉⲥⲟⲩⲟⲓ ⲛ̅ϭⲓ
  ⲧⲁⲅⲉ{ⲗ}ⲗⲏ ⲧⲏⲣⲥ̅ ⲉϩⲣⲁⲓ̈ ⲉϫⲛ̅ ⲧϣⲱⲙⲉ ⲉⲡⲉⲥⲏⲧ ⲉⲑⲁⲗⲁⲥⲥⲁ. ⲁⲩⲱ ⲁⲩⲙⲟⲩ ϩⲣⲁⲓ̈ ϩⲛ̅
  ⲙ̅ⲙⲟⲟⲩ. <span style="color:#b00e23">(ⲗ̅ⲅ̅)</span> ⲛⲉⲧⲙⲟⲟⲛⲉ ⲇⲉ ⲙ̅ⲙⲟⲟⲩ ⲁⲩⲡⲱⲧ
  ⲁⲩⲃⲱⲕ ⲉϩⲣⲁⲓ̈ ⲉⲧⲡⲟⲗⲓⲥ. ⲁⲩϫⲱ ⲛ̅ϩⲱⲃ ⲛⲓⲙ ⲙⲛ̅ ⲛⲁ ⲛⲉⲧⲟ ⲛ̅ⲇⲁⲓⲙⲱⲛⲓⲟⲛ. <span style=
  "color:#b00e23">(ⲗ̅ⲇ̅)</span> ⲁⲩⲱ ⲉⲓⲥ ϩⲏⲏⲧⲉ ⲉⲓⲥ ⲧⲡⲟⲗⲓⲥ ⲧⲏⲣⲥ ⲁⲥⲉⲓ ⲉⲃⲟⲗ ⲉⲧⲱⲙⲛ̅ⲧ
  ⲉⲓ̅ⲥ̅. ⲛ̅ⲧⲉⲣⲟⲩⲛⲁⲩ ⲇⲉ ⲉⲣⲟϥ ⲁⲩⲥⲡ̅ⲥⲱⲡϥ̅ ϫⲉⲕⲁⲥ ⲉϥⲉⲡⲱⲱⲛⲉ ⲉⲃⲟⲗ ϩⲛ̅ ⲛⲉⲩⲧⲟϣ.</p>

  <h3 id="gospel_of_st._matthew9">9</h3>

  <p><span style="color:#b00e23">(ⲁ̅)</span> ⲁϥⲁⲗⲉ ⲇⲉ ⲉⲡϫⲟⲓ ⲁϥϫⲓⲟⲟⲣ ⲁϥⲉⲓ ⲉϩⲣⲁⲓ̈
  ⲉⲧⲉϥⲡⲟⲗⲓⲥ ⲙ̅ⲙⲓⲛ ⲙ̅ⲙⲟϥ. <span style="color:#b00e23">(ⲃ̅)</span> ⲁⲩⲱ ⲉⲓⲥ ϩⲏⲏⲧⲉ
  ⲁⲩⲉⲓⲛⲉ ⲛⲁϥ ⲛ̅ⲟⲩⲣⲱⲙⲉ ⲉϥⲥⲏϭ ⲉϥⲛⲏϫ ϩⲓϫⲛ̅ ⲟⲩⲙⲁⲛ̅ⲛ̅ⲕⲟⲧⲕ̅. ⲓ̅ⲥ̅ ⲇⲉ ⲛ̅ⲧⲉⲣⲉϥⲛⲁⲩ
  ⲉⲧⲉⲩⲡⲓⲥⲧⲓⲥ ⲡⲉϫⲁϥ ⲙ̅ⲡⲉⲧⲥⲏϭ. ϫⲱ ⲧⲱⲕ ⲙ̅ⲙⲟⲕ ⲡⲁϣⲏⲣⲉ ⲛⲉⲕⲛⲟⲃⲉ ⲕⲏ ⲛⲁⲕ ⲉⲃⲟⲗ.
  <span style="color:#b00e23">(ⲅ̅)</span> ⲁⲩⲱ ⲉⲓⲥ ϩⲟⲓ̈ⲛⲉ ⲛ̅ⲛⲉⲅⲣⲁⲙⲙⲁⲧⲉⲩⲥ ⲡⲉϫⲁⲩ
  ϩⲣⲁⲓ̈ ⲛ̅ϩⲏⲧⲟⲩ. ϫⲉ ⲡⲁⲓ̈ ⲉϥϫⲓⲟⲩⲁ. <span style="color:#b00e23">(ⲇ̅)</span> ⲓⲥ ⲇⲉ
  ⲉϥⲥⲟⲟⲩⲛ ⲛ̅ⲛⲉⲩⲙⲉⲉⲩⲉ ⲡⲉϫⲁϥ ⲛⲁⲩ ϫⲉ ⲁϩⲣⲱⲧⲛ̅ ⲧⲉⲧⲛ̅ⲙⲉⲉⲩⲉ ⲉϩⲉⲛⲡⲉⲑⲟⲟⲩ ϩⲣⲁⲓ̈ ϩⲛ̅
  ⲛⲉⲧⲛ̅ϩⲏⲧ. <span style="color:#b00e23">(ⲉ̅)</span> ⲁϣ ⲅⲁⲣ ⲡⲉⲧⲙⲟⲧⲛ̅. ⲉϫⲟⲟⲥ ⲡⲉ
  ϫⲉ ⲛⲉⲕⲛⲟⲃⲉ ⲕⲏ ⲛⲁⲕ ⲉⲃⲟⲗ ϫⲛ̅ ⲉϫⲟⲟⲥ ⲡⲉ ϫⲉ ⲧⲱⲟⲩⲛ ⲛⲅ̅ⲙⲟⲟϣⲉ. <span style=
  "color:#b00e23">(ⲋ̅)</span> ϫⲉⲕⲁⲥ ⲇⲉ ⲉⲧⲉⲧⲛ̅ⲉⲓⲙⲉ. ϫⲉ ⲟⲩⲛ̅ⲧⲉ ⲡϣⲏⲣⲉ ⲙ̅ⲡⲣⲱⲙⲉ
  ⲉⲝⲟⲩⲥⲓⲁ ⲉϩⲣⲁⲓ̈ ϩⲓϫⲙ̅ ⲡⲕⲁϩ ⲉⲕⲁ ⲛⲟⲃⲉ ⲉⲃⲟⲗ. ⲧⲟⲧⲉ ⲡⲉϫⲁϥ ⲙ̅ⲡⲉⲧⲥⲏϭ. ϫⲉ ⲧⲱⲟⲩⲛ ⲛⲅ̅ϥⲓ
  ⲙ̅ⲡⲉⲕϭⲗⲟϭ ⲛⲅ̅ⲃⲱⲕ ⲉϩⲣⲁⲓ̈ ⲉⲡⲉⲕⲏⲓ̈. <span style="color:#b00e23">(ⲍ̅)</span>
  ⲁϥⲧⲱⲟⲩⲛ ⲇⲉ ⲁϥⲃⲱⲕ ⲉϩⲣⲁⲓ̈ ⲉⲡⲉϥⲏⲓ̈. <span style="color:#b00e23">(ⲏ̅)</span>
  ⲁⲩⲛⲁⲩ ⲇⲉ ⲛ̅ϭⲓ ⲙ̅ⲙⲏⲏϣⲉ ⲁⲩⲣ̅ϩⲟⲧⲉ ⲁⲩⲱ ⲁⲩϯⲉⲟⲟⲩ ⲙ̅ⲡⲛⲟⲩⲧⲉ ⲡⲉⲛⲧⲁϥϯ ⲉⲝⲟⲩⲥⲓⲁ
  ⲛ̅ⲧⲉⲓ̈ⲙⲓⲛⲉ ⲛ̅ⲛ̅ⲣⲱⲙⲉ <span style="color:#b00e23">(ⲑ̅)</span> ⲛ̅ⲧⲉⲣⲉ ⲓ̅ⲥ̅ ⲇⲉ
  ⲡⲁⲣⲁⲅⲉ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ ⲁϥⲛⲁⲩ ⲉⲩⲣⲱⲙⲉ ⲉϥϩⲙⲟⲟⲥ ϩⲓ ⲡⲉϥⲧⲉⲗⲱⲛⲓⲟⲛ ⲉⲡⲉϥⲣⲁⲛ ⲡⲉ
  ⲙⲁⲑⲑⲁⲓⲟⲥ. ⲡⲉϫⲁϥ ⲛⲁϥ ϫⲉ ⲟⲩⲁϩⲕ̅ ⲛ̅ⲥⲱⲓ̈. ⲁϥⲧⲱⲟⲩⲛ ⲇⲉ ⲁϥⲟⲩⲁϩϥ̅ ⲛ̅ⲥⲱϥ. <span style=
  "color:#b00e23">(ⲓ̅)</span> ⲁⲥϣⲱⲡⲉ ⲇⲉ ⲉϥⲛⲏϫ ϩⲣⲁⲓ ϩⲙ̅ ⲡⲉϥⲏⲓ̈. ⲉⲓⲥ ϩⲏⲏⲧⲉ ⲛⲉⲩⲛ̅
  ϩⲁϩ ⲛ̅ⲧⲉⲗⲱⲛⲏⲥ. ϩⲓ ⲣⲉϥⲣ̅ⲛⲟⲃⲉ. ⲉⲩⲛⲏⲩ ⲉⲩⲛⲟⲩϫⲉ ⲙ̅ⲙⲟⲟⲩ ⲙⲛ̅ ⲓ̅ⲥ̅ ⲁⲩⲱ ⲛⲉϥⲙⲁⲑⲏⲧⲏⲥ.
  <span style="color:#b00e23">(ⲓ̅ⲁ̅)</span> ⲁⲩⲛⲁⲩ ⲇⲉ ⲛ̅ϭⲓ ⲛⲉⲫⲁⲣⲓⲥⲥⲁⲓⲟⲥ ⲡⲉϫⲁⲩ
  ⲛ̅ⲛⲉϥⲙⲁⲑⲏⲧⲏⲥ. ϫⲉ ⲉⲧⲃⲉ ⲟⲩ ⲡⲉⲧⲛ̅ⲥⲁϩ ⲟⲩⲱⲙ ⲙⲛ̅ ⲛ̅ⲧⲉⲗⲱⲛⲏⲥ ⲁⲩⲱ ⲛⲣⲉϥⲣ̅ⲛⲟⲃⲉ.
  <span style="color:#b00e23">(ⲓ̅ⲃ̅)</span> ⲛ̅ⲧⲟϥ ⲇⲉ ⲁϥⲥⲱⲧⲙ̅ ⲡⲉϫⲁϥ. ϫⲉ ⲛ̅ⲛⲉⲧⲧⲏⲕ
  ⲁⲛ ⲛⲉⲧⲣ̅ⲭⲣⲓⲁ ⲙ̅ⲡⲥⲁⲉⲓⲛ. ⲁⲗⲗⲁ ⲛⲉⲧⲙⲟⲕϩ ⲛⲉ. <span style=
  "color:#b00e23">(ⲓ̅ⲅ̅)</span> ⲃⲱⲕ ⲇⲉ ⲛ̅ⲧⲉⲧⲛ̅ⲉⲓⲙⲉ ϫⲉ ⲟⲩ ⲡⲉ ⲉⲓⲟⲩⲉϣ ⲟⲩⲛⲁ ⲉϩⲟⲩⲉ
  ⲟⲩⲑⲩⲥⲓⲁ. ⲛ̅ⲧⲁⲓⲉⲓ ⲅⲁⲣ ⲁⲛ ⲉⲧⲉϩⲙ̅ ⲛ̅ⲇⲓⲕⲁⲓⲟⲥ. ⲁⲗⲗⲁ ⲛ̅ⲣⲉϥⲣⲛⲟⲃⲉ ⲉⲩⲙⲉⲧⲁⲛⲟⲓⲁ.
  <span style="color:#b00e23">(ⲓ̅ⲇ̅)</span> ⲧⲟⲧⲉ ⲁⲩϯ ⲡⲉⲩⲟⲩⲟⲓ ⲉⲣⲟϥ ⲛ̅ϭⲓ
  ⲙ̅ⲙⲁⲑⲏⲧⲏⲥ ⲛ̅ⲓ̈ⲱϩⲁⲛⲛⲏⲥ ⲉⲩϫⲱ ⲙ̅ⲙⲟⲥ. ϫⲉ ⲉⲧⲃⲉ ⲟⲩ ⲁⲛⲟⲛ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ ⲧⲛ̅ⲛⲏⲥⲧⲉⲩⲉ
  ⲛ̅ϩⲁϩ ⲛ̅ⲥⲟⲡ. ⲛⲉⲕⲙⲁⲑⲏⲧⲏⲥ ⲇⲉ ⲛ̅ⲥⲉⲛⲏⲥⲧⲉⲩⲉ ⲁⲛ. <span style=
  "color:#b00e23">(ⲓ̅ⲉ̅)</span> ⲡⲉϫⲁϥ ⲛⲁⲩ ⲛ̅ϭⲓ ⲓ̅ⲥ̅. ϫⲉ ⲙⲏ ⲟⲩⲛ̅ ϭⲟⲙ ⲛ̅ⲛⲉϣⲏⲣⲉ
  ⲙ̅ⲡⲁ ⲧϣⲉⲗⲉⲉⲧ ⲉⲛⲏⲥⲧⲉⲩⲉ ⲉⲫⲟⲥⲟⲛ ⲡⲁ ⲧϣⲉⲗⲉⲉⲧ ϣⲟⲟⲡ ⲛⲙ̅ⲙⲁⲩ. ⲥⲉⲛⲏⲩ ⲇⲉ ⲛ̅ϭⲓ ϩⲉⲛϩⲟⲟⲩ.
  ϩⲟⲧⲁⲛ ⲉⲩϣⲁⲛϥⲓ ⲙ̅ⲡⲁ ⲧϣⲉⲗⲉⲉⲧ ⲛ̅ⲧⲟⲟⲧⲟⲩ ⲧⲟⲧⲉ ⲥⲉⲛⲁⲛⲏⲥⲧⲉⲩⲉ. <span style=
  "color:#b00e23">(ⲓ̅ⲋ̅)</span> ⲙⲉⲣⲉ ⲗⲁⲁⲩ ϩⲓ ⲟⲩⲧⲟⲉⲓⲥ ⲛ̅ϣⲁⲓ ⲉⲩϣⲧⲏⲛ ⲙ̅ⲡⲗϭⲉ. ⲥⲛⲁϥⲓ
  ⲅⲁⲣ ⲙ̅ⲡⲉⲥⲕⲱⲧⲉ ⲉⲃⲟⲗ ϩⲛ̅ ⲧⲉϣⲧⲏⲛ ⲛϥ̅ϣⲱⲡⲉ ⲛ̅ϭⲓ ⲟⲩⲛⲟϭ ⲙ̅ⲡⲱϩ. <span style=
  "color:#b00e23">(ⲓ̅ⲍ̅)</span> ⲟⲩⲇⲉ ⲙⲉⲩⲛⲉϫ ⲙ̅ⲣⲓⲥ ⲉϩⲱⲧ ⲛⲁⲥ. ⲉϣⲱⲡⲉ ⲙ̅ⲙⲟⲛ ϣⲁⲩⲡⲱϩ
  ⲛ̅ϭⲓ ⲛ̅ϩⲱⲧ. ⲛ̅ⲧⲉ ⲡⲏⲣⲡ̅ ⲡⲱⲛ ⲉⲃⲟⲗ ⲛ̅ⲧⲉ ⲛ̅ⲕⲉϩⲱⲧ ⲧⲁⲕⲟ. ⲁⲗⲗⲁ ⲛ̅ϣⲁⲩⲛⲉϫ ⲏⲣⲡ̅ ⲛ̅ⲃⲣ̅ⲣⲉ
  ⲉⲁⲥⲕⲟⲥ ⲛ̅ⲃⲣ̅ⲣⲉ ⲛ̅ⲥⲉϣⲱⲡⲉ ⲉⲩⲟⲩⲟϫ ⲙ̅ⲡⲉⲥⲛⲁⲩ. <span style=
  "color:#b00e23">(ⲓ̅ⲏ̅)</span> ⲛⲁⲓ̈ ⲉϥϫⲱ ⲙ̅ⲙⲟⲟⲩ ⲛⲁⲩ ⲉⲓⲥ ϩⲏⲏⲧⲉ ⲉⲓⲥ ⲟⲩⲁⲣⲭⲱⲛ ⲁϥϯ
  ⲡⲉϥⲟⲩⲟⲓ ⲉⲣⲟϥ ⲁϥⲟⲩⲱϣⲧ̅ ⲛⲁϥ ⲉϥϫⲱ ⲙ̅ⲙⲟⲥ ϫⲉ ⲁ ⲧⲁϣⲉⲉⲣⲉ ⲙⲟⲩ ⲧⲉⲛⲟⲩ ⲁⲗⲗⲁ ⲁⲙⲟⲩ ⲛⲅ̅ⲧⲁⲗⲟ
  ⲛ̅ⲧⲉⲕϭⲓϫ ⲉϩⲣⲁⲓ̈ ⲉϫⲱⲥ ⲁⲩⲱ ⲥⲛⲁⲱⲛϩ̅. <span style="color:#b00e23">(ⲓ̅ⲑ̅)</span>
  ⲁϥⲧⲱⲟⲩⲛ ⲇⲉ ⲛ̅ϭⲓ ⲓ̅ⲥ̅ ⲁϥⲟⲩⲁϩϥ̅ ⲛ̅ⲥⲱϥ ⲙⲛ̅ ⲛⲉϥⲙⲁⲑⲏⲧⲏⲥ. <span style=
  "color:#b00e23">(ⲕ̅)</span> ⲉⲓⲥ ⲟⲩⲥϩⲓⲙⲉ ⲇⲉ ⲉⲣⲉ ⲡⲉⲥⲛⲟϥ ϣⲟⲟⲡ ϩⲁⲣⲟⲥ
  ⲙ̅ⲙⲛ̅ⲧⲥⲛⲟⲟⲩⲥⲉ ⲛ̅ⲣⲟⲙⲡⲉ. ⲁⲥϯ ⲡⲉⲥⲟⲩⲟⲓ̈ ⲡⲁϩⲟⲩ ⲙ̅ⲙⲟϥ ⲁⲥϫⲱϩ ⲉⲡⲧⲟⲡ ⲙ̅ⲡⲉϥϩⲟⲓ̈ⲧⲉ.
  <span style="color:#b00e23">(ⲕ̅ⲁ̅)</span> ⲛⲉⲥϫⲱ ⲅⲁⲣ ⲙ̅ⲙⲟⲥ ϩⲣⲁⲓ̈ ⲛ̅ϩⲏⲧⲥ̅. ϫⲉ
  ⲉⲓϣⲁⲛϫⲱϩ ⲙ̅ⲙⲁⲧⲉ ⲉⲡⲧⲟⲡ ⲛ̅ⲧⲉϥϣⲧⲏⲛ ϯⲛⲁⲟⲩϫⲁⲓ. <span style=
  "color:#b00e23">(ⲕ̅ⲃ̅)</span> ⲓ̅ⲥ̅ ⲇⲉ ⲁϥⲕⲟⲧϥ̅ ⲁϥⲛⲁⲩ ⲉⲣⲟⲥ ⲡⲉϫⲁϥ ⲛⲁⲥ. ϫⲉ ⲧⲱⲕ
  ⲙ̅ⲙⲟ ⲧⲁϣⲉⲉⲣⲉ ⲧⲟⲩⲡⲓⲥⲧⲓⲥ ⲧⲉ ⲛ̅ⲧⲁⲥⲛⲁϩⲙⲉ. ⲁⲩⲱ ⲁⲥⲟⲩϫⲁⲓ ⲛ̅ϭⲓ ⲧⲉⲥϩⲓⲙⲉ ϫⲓⲛ ⲧⲉⲩⲛⲟⲩ
  ⲉⲧⲙ̅ⲙⲁⲩ. <span style="color:#b00e23">(ⲕ̅ⲅ̅)</span> ⲛ̅ⲧⲉⲣⲉϥⲉⲓ ⲇⲉ ⲛ̅ϭⲓ ⲓ̅ⲥ̅
  ⲉϩⲣⲁⲓ̈ ⲉⲡⲏⲓ̈ ⲙ̅ⲡⲁⲣⲭⲱⲛ ⲁϥⲛⲁⲩ ⲉⲛ̅ⲣⲉϥϫⲟⲟⲩⲉ ⲙⲛ̅ ⲡⲙⲏⲏϣⲉ ⲉⲩϣⲧⲣ̅ⲧⲱⲣ. <span style=
  "color:#b00e23">(ⲕ̅ⲇ̅)</span> ⲡⲉϫⲁϥ ϫⲉ ⲁⲛⲁⲭⲱⲣⲉⲓ ⲛⲏⲧⲛ̅ ⲙ̅ⲡⲉⲥⲙⲟⲩ ⲅⲁⲣ ⲛ̅ϭⲓ
  ⲧϣⲉⲉⲣⲉ ϣⲏⲙ. ⲁⲗⲗⲁ ⲉⲥⲛ̅ⲕⲟⲧⲕ̅. ⲛ̅ⲧⲟⲟⲩ ⲇⲉ ⲛⲉⲩⲥⲱⲃⲉ ⲛ̅ⲥⲱϥ ⲉⲩⲥⲟⲟⲩⲛ ϫⲉ ⲁⲥⲙⲟⲩ.
  <span style="color:#b00e23">(ⲕ̅ⲉ̅)</span> ⲛ̅ⲧⲉⲣⲟⲩⲛⲟⲩϫⲉ ⲇⲉ ⲉⲃⲟⲗ ⲙ̅ⲡⲙⲏⲏϣⲉ ⲁϥⲃⲱⲕ
  ⲉϩⲟⲩⲛ ⲁϥⲁⲙⲁϩⲧⲉ ⲛ̅ⲧⲉⲥϭⲓϫ. ⲁⲥⲧⲱⲟⲩⲛ ⲛ̅ϭⲓ ⲧϣⲉⲉⲣⲉ ϣⲏⲙ. <span style=
  "color:#b00e23">(ⲕ̅ⲋ̅)</span> ⲡⲉϥⲥⲟⲉⲓⲧ ⲁϥⲉⲓ ⲉⲃⲟⲗ ϩⲙ̅ ⲡⲕⲁϩ ⲧⲏⲣϥ̅ ⲉⲧⲙ̅ⲙⲁⲩ.
  <span style="color:#b00e23">(ⲕ̅ⲍ̅)</span> ⲉϥⲡⲁⲣⲁⲅⲉ ⲇⲉ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ
  ⲛ̅ϭⲓ ⲓ̅ⲥ̅ ⲁⲩⲟⲩⲁϩⲟⲩ ⲛ̅ⲥⲱϥ ⲛ̅ϭⲓ ⲃⲗ̅ⲗⲉ ⲥⲛⲁⲩ ⲉⲩϫⲓϣⲕⲁⲕ ⲉⲃⲟⲗ ⲉⲩϫⲱ ⲙ̅ⲙⲟⲥ. ϫⲉ ⲛⲁ ⲛⲁⲛ
  ⲓ̅ⲥ̅ ⲡϣⲏⲣⲉ ⲛ̅ⲇ̅ⲁ̅ⲇ̅. <span style="color:#b00e23">(ⲕ̅ⲏ̅)</span> ⲛ̅ⲧⲉⲣⲉϥⲉⲓ ⲇⲉ
  ⲉϩⲣⲁⲓ̈ ⲉⲡⲏⲓ̈ ⲁⲩϯ ⲡⲉⲩⲟⲩⲟⲓ̈ ⲉⲣⲟϥ ⲛ̅ϭⲓ ⲛ̅ⲃⲗ̅ⲗⲉ ⲡⲉϫⲁϥ ⲛⲁⲩ ⲛ̅ϭⲓ ⲓ̅ⲥ̅. ϫⲉ
  ⲧⲉⲧⲛ̅ⲡⲓⲥⲧⲉⲩⲉ ϫⲉ ⲟⲩⲛ̅ ϭⲟⲙ ⲙ̅ⲙⲟⲓ̈ ⲉⲣ̅ ⲡⲁⲓ̈. ⲡⲉϫⲁⲩ ⲛⲁϥ ϫⲉ ⲥⲉ ⲡϫⲟⲉⲓⲥ.
  <span style="color:#b00e23">(ⲕ̅ⲑ̅)</span> ⲧⲟⲧⲉ ⲁϥϫⲱϩ ⲉⲛⲉⲩⲃⲁⲗ ⲉϥϫⲱ ⲙ̅ⲙⲟⲥ. ϫⲉ
  ⲕⲁⲧⲁ ⲧⲉⲧⲛ̅ⲡⲓⲥⲧⲓⲥ ⲙⲁⲣⲉⲥϣⲱⲡⲉ ⲛⲏⲧⲛ̅. <span style="color:#b00e23">(ⲗ̅)</span> ⲁⲩⲱ
  ⲁⲩⲟⲩⲱⲛ ⲛ̅ϭⲓ ⲛⲉⲩⲃⲁⲗ. ⲁϥϩⲱⲛ ⲉⲧⲟⲟⲧⲟⲩ ⲛ̅ϭⲓ ⲓ̅ⲥ̅ ⲉϥϫⲱ ⲙ̅ⲙⲟⲥ. ϫⲉ ϭⲱϣⲧ̅ ⲙ̅ⲡⲣ̅ⲧⲣⲉ
  ⲗⲁⲁⲩ ⲉⲓⲙⲉ. <span style="color:#b00e23">(ⲗ̅ⲁ̅)</span> ⲛ̅ⲧⲟⲟⲩ ⲇⲉ ⲁⲩⲉⲓ ⲉⲃⲟⲗ ⲁⲩϯ
  ⲙ̅ⲡⲉϥⲥⲟⲉⲓⲧ ϩⲙ̅ ⲡⲕⲁϩ ⲧⲏⲣϥ̅ ⲉⲧⲙ̅ⲙⲁⲩ. <span style="color:#b00e23">(ⲗ̅ⲃ̅)</span>
  ⲉϥⲛⲏⲩ ⲇⲉ ⲉⲃⲟⲗ. ⲉⲓⲥ ϩⲏⲏⲧⲉ ⲁⲩⲉⲓⲛⲉ ⲛⲁϥ ⲛ̅ⲟⲩⲙ̅ⲡⲟ ⲉⲣⲉ ⲟⲩⲇⲁⲓⲙⲱⲛⲓⲟⲛ ϩⲓⲱⲱϥ.
  <span style="color:#b00e23">(ⲗ̅ⲅ̅)</span> ⲁⲩⲱ ⲛ̅ⲧⲉⲣⲉϥⲛⲟⲩϫⲉ ⲉⲃⲟⲗ ⲙ̅ⲡⲇⲁⲓⲙⲱⲛⲓⲟⲛ
  ⲁϥϣⲁϫⲉ ⲛ̅ϭⲓ ⲡⲉⲙ̅ⲡⲟ. ⲁⲩⲣ̅ϣⲡⲏⲣⲉ ⲛ̅ϭⲓ ⲙ̅ⲙⲏⲏϣⲉ ⲉⲩϫⲱ ⲙ̅ⲙⲟⲥ. ϫⲉ ⲙ̅ⲡⲉ ⲟⲩⲟⲛ ⲛ̅ⲧⲉⲓ̈ϩⲉ
  ⲟⲩⲱⲛϩ̅ ⲉⲃⲟⲗ ⲉⲛⲉϩ ϩⲙ̅ ⲡⲓⲏ̅ⲗ̅. <span style="color:#b00e23">(ⲗ̅ⲇ̅)</span>
  ⲛⲉⲫⲁⲣⲓⲥⲥⲁⲓⲟⲥ ⲇⲉ ⲛⲉⲩϫⲱ ⲙ̅ⲙⲟⲥ. ϫⲉ ϩⲣⲁⲓ̈ ϩⲙ̅ ⲡⲁⲣⲭⲱⲛ ⲛ̅ⲛ̅ⲇⲁⲓⲙⲱⲛⲓⲟⲛ ⲉϥⲛⲟⲩϫⲉ ⲉⲃⲟⲗ
  ⲛ̅ⲛ̅ⲇⲁⲓⲙⲱⲛⲓⲟⲛ. <span style="color:#b00e23">(ⲗ̅ⲉ̅)</span> ⲁⲩⲱ ⲁϥⲙⲟⲩϣⲧ̅ ⲛ̅ϭⲓ
  ⲓ̅ⲥ̅ ⲛ̅ⲙ̅ⲡⲟⲗⲓⲥ ⲧⲏⲣⲟⲩ ⲙⲛ̅ ⲛ̅ϯⲙⲉ ⲉϥϯⲥⲃⲱ ϩⲣⲁⲓ̈ ϩⲛ̅ ⲛⲉⲩⲥⲩⲛⲁⲅⲱⲅⲏ. ⲁⲩⲱ ⲉϥⲧⲁϣⲉⲟⲉⲓϣ
  ⲙ̅ⲡⲉⲩⲁⲅⲅⲉⲗⲓⲟⲛ ⲛ̅ⲧⲙⲛ̅ⲧⲣ̅ⲣⲟ ⲉϥⲣⲡⲁϩⲣⲉ ⲉϣⲱⲛⲉ ⲛⲓⲙ ϩⲓ ⲗⲟϫⲗⲉϫ ⲛⲓⲙ. <span style=
  "color:#b00e23">(ⲗ̅ⲋ̅)</span> ⲛ̅ⲧⲉⲣⲉϥⲛⲁⲩ ⲇⲉ ⲉⲙⲙⲏⲏϣⲉ ⲁϥϣⲛ̅ ϩⲧⲏϥ̅ ϩⲁⲣⲟⲟⲩ ϫⲉ
  ⲛⲉⲩⲥⲕⲩⲗⲗⲉⲓ ⲡⲉ. ⲁⲩⲱ ⲛⲉⲩⲛⲏϫ ⲛ̅ⲑⲉ ⲛ̅ⲛⲉⲓ̈ⲉⲥⲟⲟⲩ ⲉⲧⲉ ⲙⲛ̅ⲧⲟⲩ ϣⲱⲥ. <span style=
  "color:#b00e23">(ⲗ̅ⲍ̅)</span> ⲧⲟⲧⲉ ⲡⲉϫⲁϥ ⲛ̅ⲛⲉϥⲙⲁⲑⲏⲧⲏⲥ ϫⲉ ⲡⲱϩⲥ̅ ⲙⲉⲛ ⲛⲁϣⲱϥ.
  ⲛ̅ⲉⲣⲅⲁⲧⲏⲥ ⲇⲉ ⲥⲟⲃⲕ̅. <span style="color:#b00e23">(ⲗ̅ⲏ̅)</span> ⲥⲉⲡⲥ̅ ⲡϫⲟⲉⲓⲥ ϭⲉ
  ⲙ̅ⲡⲱϩⲥ̅. ϫⲉⲕⲁⲥ ⲉϥⲉⲛⲉϫ ⲉⲣⲅⲁⲧⲏⲥ ⲉⲃⲟⲗ ⲙ̅ⲡⲉϥⲱϩⲥ̅.</p>

  <h3 id="gospel_of_st._matthew10">10</h3>

  <p><span style="color:#b00e23">(ⲁ̅)</span> ⲁϥⲙⲟⲩⲧⲉ ⲇⲉ ⲉⲡⲉϥⲙⲛ̅ⲧⲥⲛⲟⲟⲩⲥ̅
  ⲙ̅ⲙⲁⲑⲏⲧⲏⲥ. ⲁϥϯ ⲛⲁⲩ ⲛ̅ⲧⲉⲝⲟⲩⲥⲓⲁ ⲛ̅ⲛⲉⲡⲛ̅ⲁ̅ ⲛ̅ⲁⲕⲁⲑⲁⲣⲧⲟⲛ ⲉⲛⲟⲩϫ ⲉⲃⲟⲗ ⲁⲩⲱ ⲉⲣⲡⲁϩⲣⲉ
  ⲉϣⲱⲛⲉ ⲛⲓⲙ ϩⲓ ⲗⲟϫⲗⲉϫ ⲛⲓⲙ. <span style="color:#b00e23">(ⲃ̅)</span> ⲛⲁⲓ̈ ⲇⲉ ⲛⲉ
  ⲛ̅ⲣⲁⲛ ⲙ̅ⲡⲙⲛ̅ⲧⲥⲛⲟⲟⲩⲥ̅ ⲛ̅ⲁⲡⲟⲥⲧⲟⲗⲟⲥ. ⲡϣⲟⲣⲡ ⲡⲉ ⲥⲓⲙⲱⲛ ⲡⲉⲧⲉ ϣⲁⲩⲙⲟⲩⲧⲉ ⲉⲣⲟϥ ϫⲉ ⲡⲉⲧⲣⲟⲥ
  ⲙⲛ̅ ⲁⲛⲇⲣⲉⲁⲥ ⲡⲉϥⲥⲟⲛ. ⲓ̈ⲁⲕⲱⲃⲟⲥ ⲡϣⲏⲣⲉ ⲛ̅ⲍⲉⲃⲉⲇⲁⲓⲟⲥ ⲙⲛ̅ ⲓ̈ⲱϩⲁⲛⲛⲏⲥ ⲡⲉϥⲥⲟⲛ.
  <span style="color:#b00e23">(ⲅ̅)</span> ⲫⲓⲗⲓⲡⲡⲟⲥ ⲙⲛ̅ ⲃⲁⲣⲑⲟⲗⲟⲙⲁⲓⲟⲥ. ⲑⲱⲙⲁⲥ ⲙⲛ̅
  ⲙⲁⲑⲑⲁⲓⲟⲥ ⲡⲧⲉⲗⲱⲛⲏⲥ. ⲓ̈ⲁⲕⲱⲃⲟⲥ ⲡϣⲏⲣⲉ ⲛ̅ⲁⲗⲫⲁⲓⲟⲥ. ⲙⲛ̅ ⲑⲁⲇⲇⲁⲓⲟⲥ. <span style=
  "color:#b00e23">(ⲇ̅)</span> ⲥⲓⲙⲱⲛ ⲡⲕⲁⲛⲁⲛⲓⲧⲏⲥ ⲙⲛ̅ ⲓ̈ⲟⲩⲇⲁⲥ ⲡⲓⲥⲕⲁⲣⲓⲱⲧⲏⲥ
  ⲡⲉⲛⲧⲁϥⲡⲁⲣⲁⲇⲓⲇⲟⲩ ⲙ̅ⲙⲟϥ. <span style="color:#b00e23">(ⲉ̅)</span> ⲡⲉⲓⲙⲛ̅ⲧⲥⲛⲟⲟⲩⲥ̅
  ⲁϥϫⲟⲟⲩⲥⲉ ⲛ̅ϭⲓ ⲓ̅ⲥ̅ ⲁϥⲡⲁⲣⲁⲅⲅⲉⲓⲗⲉ ⲛⲁⲩ ⲉϥϫⲱ ⲙ̅ⲙⲟⲥ ϫⲉ ⲙ̅ⲡⲣ̅ⲃⲱⲕ ⲉϩⲓⲏ ⲛ̅ϩⲉⲑⲛⲟⲥ. ⲁⲩⲱ
  ⲙ̅ⲡⲣ̅ⲃⲱⲕ ⲉϩⲟⲩⲛ ⲉⲡⲟⲗⲓⲥ ⲛ̅ⲥⲁⲙⲁⲣⲓⲧⲏⲥ. <span style="color:#b00e23">(ⲋ̅)</span>
  ⲃⲱⲕ ⲇⲉ ⲛ̅ϩⲟⲩⲟ ϣⲁ ⲛⲉⲥⲟⲟⲩ ⲛ̅ⲧⲁⲩⲥⲱⲣⲙ̅ ⲛ̅ⲧⲉ ⲡⲏⲓ̈ ⲙ̅ⲡⲓⲏ̅ⲗ̅. <span style=
  "color:#b00e23">(ⲍ̅)</span> ⲉⲧⲉⲧⲛⲁⲃⲱⲕ ⲇⲉ ⲧⲁϣⲉⲟⲉⲓϣ ⲉⲧⲉⲧⲛ̅ϫⲱ ⲙ̅ⲙⲟⲥ. ϫⲉ ⲙⲉⲧⲁⲛⲟⲓ.
  ⲁⲥϩⲱⲛ ⲅⲁⲣ ⲉϩⲟⲩⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. <span style=
  "color:#b00e23">(ⲏ̅)</span> ⲛⲉⲧϣⲱⲛⲉ ⲁⲣⲓⲡⲁϩⲣⲉ ⲉⲣⲟⲟⲩ. ⲛⲉⲧⲥⲟⲃϩ ⲧⲃ̅ⲃⲟⲟⲩ.
  ⲛ̅ⲇⲁⲓⲙⲱⲛⲓⲟⲛ ⲛⲟϫⲟⲩ ⲉⲃⲟⲗ. ⲁⲧⲉⲧⲛ̅ϫⲓ ⲛ̅ϫⲓⲛϫⲏ ϯ ⲛ̅ϫⲓⲛϫⲏ. <span style=
  "color:#b00e23">(ⲑ̅)</span> ⲙ̅ⲡⲣ̅ϫⲡⲟ ⲛⲏⲧⲛ̅ ⲛ̅ⲟⲩⲛⲟⲩⲃ. ⲟⲩⲧⲉ ⲟⲩϩⲁⲧ. ⲟⲩⲧⲉ
  ⲟⲩϩⲟⲙⲛ̅ⲧ ϩⲛ̅ ⲛⲉⲧⲛ̅ⲙⲟϫϩ. <span style="color:#b00e23">(ⲓ̅)</span> ⲟⲩⲧⲉ ⲡⲏⲣⲁ
  ⲉⲧⲉϩⲓⲏ. ⲟⲩⲧⲉ ϣⲧⲏⲛ ⲥⲛ̅ⲧⲉ. ⲟⲩⲧⲉ ⲟⲩⲧⲟⲟⲩⲉ. ⲟⲩⲧⲉ ⲟⲩϭⲉⲣⲱⲃ. ϥⲉⲙⲡϣⲁ ⲅⲁⲣ ⲛ̅ϭⲓ ⲡⲉⲣⲅⲁⲧⲏⲥ
  ⲛ̅ⲧⲉϥϩⲣⲉ. <span style="color:#b00e23">(ⲓ̅ⲁ̅)</span> ⲧⲡⲟⲗⲓⲥ ⲇⲉ ⲉⲧⲉⲧⲛⲁⲃⲱⲕ ⲉϩⲟⲩⲛ
  ⲉⲣⲟⲥ ⲏ ⲡϯⲙⲉ. ϣⲓⲛⲉ ϩⲣⲁⲓ̈ ⲛ̅ϩⲏⲧⲥ̅ ϫⲉ ⲛⲓⲙ ⲡⲉⲧⲙ̅ⲡϣⲁ ⲛ̅ⲧⲉⲧⲛϭⲱ ϩⲙ̅ ⲡⲙⲁ ⲉⲧⲙ̅ⲙⲁⲩ
  ϣⲁⲛⲧⲉⲧⲛ̅ⲉⲓ ⲉⲃⲟⲗ. <span style="color:#b00e23">(ⲓ̅ⲃ̅)</span> ⲉⲧⲉⲧⲛ̅ⲃⲏⲕ ⲇⲉ ⲉϩⲟⲩⲛ
  ⲉⲡⲏⲓ̈ ⲁⲥⲡⲁⲍⲉ ⲙ̅ⲙⲟϥ. <span style="color:#b00e23">(ⲓ̅ⲅ̅)</span> ⲁⲩⲱ ⲉϣⲱⲡⲉ ⲡⲏⲓ̈
  ⲙ̅ⲡϣⲁ ⲙⲁⲣⲉ ⲧⲉⲧⲛ̅ⲉⲓⲣⲏⲛⲏ ⲉⲓ ⲉϩⲣⲁⲓ̈ ⲉϫⲱϥ. ⲉϣⲱⲡⲉ ⲇⲉ ⲛϥ̅ⲙ̅ⲡϣⲁ ⲁⲛ ⲙⲁⲣⲉ ⲧⲉⲧⲛ̅ⲉⲓⲣⲏⲛⲏ
  ⲕⲟⲧⲥ̅ ⲉⲣⲱⲧⲛ̅. <span style="color:#b00e23">(ⲓ̅ⲇ̅)</span> ⲡⲉⲧⲉ ⲛϥ̅ⲛⲁϫⲓ ⲧⲏⲩⲧⲛ̅
  ⲇⲉ ⲁⲛ. ⲁⲩⲱ ⲛϥ̅ⲧⲙ̅ⲥⲱⲧⲙ̅ ⲉⲛⲉⲧⲛ̅ϣⲁϫⲉ. ⲉⲧⲉⲧⲛ̅ⲛⲏⲩ ⲇⲉ ⲉⲃⲟⲗ ϩⲙ̅ ⲡⲏⲓ̈. ⲏ ⲧⲡⲟⲗⲓⲥ
  ⲉⲧⲙ̅ⲙⲁⲩ. ⲏ ⲡϯⲙⲉ. ⲛⲟⲩϩⲉ ⲉⲃⲟⲗ ⲙ̅ⲡϣⲟⲉⲓϣ ⲛ̅ⲛⲉⲧⲛ̅ⲟⲩⲉⲣⲏⲧⲉ. <span style=
  "color:#b00e23">(ⲓ̅ⲉ̅)</span> ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲟⲩⲛ̅ ⲟⲩⲙ̅ⲧⲟⲛ ⲛⲁϣⲱⲡⲉ
  ϩⲙ̅ ⲡⲕⲁϩ ⲛ̅ⲥⲟⲇⲟⲙⲁ ⲙⲛ̅ ⲅⲟⲙⲟⲣⲣⲁ ϩⲙ̅ ⲡⲉϩⲟⲟⲩ ⲛ̅ⲧⲉⲕⲣⲓⲥⲓⲥ ⲉϩⲟⲩⲉ ⲧⲡⲟⲗⲓⲥ ⲉⲧⲙ̅ⲙⲁⲩ.
  <span style="color:#b00e23">(ⲓ̅ⲋ̅)</span> ⲉⲓⲥ ϩⲏⲏⲧⲉ ⲁⲛⲟⲕ ⲧϫⲟⲟⲩ ⲙ̅ⲙⲱⲧⲛ̅ ⲛ̅ⲑⲉ
  ⲛ̅ϩⲉⲛⲉⲥⲟⲟⲩ ϩ̅ⲛ ⲧⲙⲏⲧⲉ ⲛ̅ϩⲉⲛⲟⲩⲱⲛϣ. ϣⲱⲡⲉ ϭⲉ ⲛ̅ⲥⲁⲃⲉ ⲛ̅ⲑⲉ ⲛ̅ⲛ̅ϩⲟϥ ⲁⲩⲱ ⲛ̅ⲁⲕⲁⲓⲣⲉⲟⲥ
  ⲛ̅ⲑⲉ ⲛ̅ⲛⲉⲓ̈ϭⲣⲟⲟⲙⲡⲉ. <span style="color:#b00e23">(ⲓ̅ⲍ̅)</span> ϯ ϩⲧⲏⲧⲛ̅ ⲇⲉ
  ⲉⲣⲱⲧⲛ̅ ⲉⲃⲟⲗ ϩⲛ̅ ⲛⲉⲣⲱⲙⲉ. ⲥⲉⲛⲁⲡⲁⲣⲁⲇⲓⲇⲟⲩ ⲅⲁⲣ ⲙ̅ⲙⲱⲧⲛ̅ ⲉⲛⲥⲩⲛϩⲉⲇⲣⲓⲟⲛ ⲁⲩⲱ ϩⲣⲁⲓ̈ ϩⲛ̅
  ⲛⲉⲩⲥⲩⲛⲁⲅⲱⲅⲏ ⲥⲉⲛⲁⲙⲁⲥⲧⲓⲅⲟⲩ ⲙ̅ⲙⲱⲧⲛ̅. <span style="color:#b00e23">(ⲓ̅ⲏ̅)</span>
  ⲛ̅ⲥⲉϫⲓ ⲧⲏⲩⲧⲛ̅ ⲛ̅ⲛ̅ϩⲏⲅⲉⲙⲱⲛ ⲙⲛ̅ ⲛ̅ⲣ̅ⲣⲱⲟⲩ ⲉⲧⲃⲏⲏⲧ ⲉⲩⲙⲛ̅ⲧⲙⲛ̅ⲧⲣⲉ ⲛⲁⲩ ⲙⲛ̅ ⲛ̅ϩⲉⲑⲛⲟⲥ.
  <span style="color:#b00e23">(ⲓ̅ⲑ̅)</span> ϩⲟⲧⲁⲛ ⲇⲉ ⲉⲩϣⲁⲛⲡⲁⲣⲁⲇⲓⲇⲟⲩ ⲙ̅ⲙⲱⲧⲛ̅
  ⲙ̅ⲡⲣ̅ϥⲓⲣⲟⲟⲩϣ ϫⲉ ⲛ̅ⲁϣ ⲛ̅ϩⲉ. ⲏ ⲉⲧⲉⲧⲛⲁϫⲟⲟⲥ ϫⲉ ⲟⲩ. ⲥⲉⲛⲁϯ ⲅⲁⲣ ⲛⲏⲧⲛ̅ ϩⲛ̅ ⲧⲉⲩⲛⲟⲩ
  ⲉⲧⲙ̅ⲙⲁⲩ ϫⲉ ⲟⲩ ⲡⲉⲧⲉⲧⲛⲛⲁϫⲟⲟϥ. <span style="color:#b00e23">(ⲕ̅)</span> ⲛ̅ⲧⲱⲧⲛ̅
  ⲅⲁⲣ ⲁⲛ ⲡⲉⲧϣⲁϫⲉ ⲁⲗⲗⲁ ⲡⲉⲡⲛ̅ⲁ̅ ⲙ̅ⲡⲉⲧⲛⲉⲓⲱⲧ ⲡⲉⲧϣⲁϫⲉ ⲛ̅ϩⲏⲧⲧⲏⲩⲧⲛ̅. <span style=
  "color:#b00e23">(ⲕ̅ⲁ̅)</span> ⲟⲩⲛ ⲟⲩⲥⲟⲛ ⲇⲉ ⲛⲁⲡⲁⲣⲁⲇⲓⲇⲟⲩ ⲙ̅ⲡⲉϥⲥⲟⲛ ⲉⲡⲙⲟⲩ. ⲁⲩⲱ
  ⲟⲩⲉⲓⲱⲧ ⲙ̅ⲡⲉϥϣⲏⲣⲉ. ⲛ̅ⲧⲉ ⲛ̅ϣⲏⲣⲉ ⲧⲱⲟⲩⲛ ⲉϫⲛ̅ ⲛⲉⲩⲉⲓⲟⲧⲉ ⲛ̅ⲥⲉⲙⲟⲩⲟⲩⲧ ⲙ̅ⲙⲟⲟⲩ.
  <span style="color:#b00e23">(ⲕ̅ⲃ̅)</span> ⲛ̅ⲧⲉⲧⲛ̅ϣⲱⲡⲉ ⲉⲩⲙⲟⲥⲧⲉ ⲙ̅ⲙⲱⲧⲛ ⲉⲃⲟⲗ
  ϩⲓⲧⲛ̅ ⲣⲱⲙⲉ ⲛⲓⲙ ⲉⲧⲃⲉ ⲡⲁⲣⲁⲛ. ⲡⲉⲧⲛⲁϩⲩⲡⲟⲙⲉⲓⲛⲉ ⲇⲉ ϣⲁⲃⲟⲗ ⲡⲁⲓ ⲡⲉⲧⲛⲁⲟⲩϫⲁⲓ.
  <span style="color:#b00e23">(ⲕ̅ⲅ̅)</span> ϩⲟⲧⲁⲛ ⲇⲉ ⲉⲩϣⲁⲛⲡⲱⲧ ⲛ̅ⲥⲱⲧⲛ̅ ϩⲛ̅
  ⲧⲉⲓⲡⲟⲗⲓⲥ ⲡⲱⲧ ⲉϩⲣⲁⲓ ⲉⲕⲉⲟⲩⲉⲓ. ϩⲁⲙⲏⲛ ⲅⲁⲣ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲛ̅ⲛⲉⲧⲛ̅ϫⲱⲕ ⲉⲃⲟⲗ
  ⲛ̅ⲙ̅ⲡⲟⲗⲓⲥ ⲙ̅ⲡⲓⲏ̅ⲗ̅ ⲙ̅ⲡⲉ ⲡϣⲏⲣⲉ ⲙ̅ⲡⲣⲱⲙⲉ ⲉⲓ. <span style=
  "color:#b00e23">(ⲕ̅ⲇ̅)</span> ⲙⲛ̅ ⲥⲃⲟⲩⲓ ⲅⲁⲣ ⲉϥⲟ ⲛ̅ⲛⲟϭ ⲉⲡⲉϥⲥⲁϩ. ⲟⲩⲧⲉ ⲙⲛ̅
  ϩⲙ̅ϩⲁⲗ ⲉϥϫⲟⲥⲉ ⲉϩⲟⲩⲉ ⲡⲉϥϫⲟⲉⲓⲥ. <span style="color:#b00e23">(ⲕ̅ⲉ̅)</span> ϩⲱ
  ⲉⲡⲉⲥⲃⲟⲩⲓ ϫⲉ ⲉϥⲉϣⲱⲡⲉ ⲛ̅ⲑⲉ ⲙ̅ⲡⲉϥⲥⲁϩ. ⲁⲩⲱ ⲡϩⲙ̅ϩⲁⲗ ϫⲉ ⲉϥⲉϣⲱⲡⲉ ⲛ̅ⲑⲉ ⲙ̅ⲡⲉϥϫⲟⲉⲓⲥ.
  ⲉϣϫⲉ ⲁⲩⲙⲟⲩⲧⲉ ⲉⲡϫⲟⲉⲓⲥ ϫⲉ ⲃⲉⲉⲗⲍⲉⲃⲟⲩⲗ ⲡⲟⲥⲟ ⲙⲁⲗⲗⲟⲛ ⲛⲉϥⲣⲙ̅ⲛ̅ⲏⲓ. <span style=
  "color:#b00e23">(ⲕ̅ⲋ̅)</span> ⲙ̅ⲡⲣ̅ⲣ̅ϩⲟⲧⲉ ϭⲉ ϩⲏⲧⲟⲩ. ⲙⲛ̅ ⲗⲁⲁⲩ ⲅⲁⲣ ⲉϥϩⲟⲃⲥ̅
  ⲛ̅ⲥⲉⲛⲁϭⲟⲗⲡϥ̅ ⲁⲛ ⲉⲃⲟⲗ. ⲁⲩⲱ ⲉϥϩⲏⲡ ⲉⲛϥ̅ⲛⲁⲟⲩⲱⲛϩ̅ ⲁⲛ ⲉⲃⲟⲗ. <span style=
  "color:#b00e23">(ⲕ̅ⲍ̅)</span> ⲡⲉϯϫⲱ ⲙ̅ⲙⲟϥ ⲛⲏⲧⲛ̅ ϩⲙ̅ ⲡⲕⲁⲕⲉ ⲁϫⲓϥ ϩⲙ̅ ⲡⲟⲩⲟⲉⲓⲛ.
  ⲁⲩⲱ ⲡⲉⲧⲉⲧⲛ̅ⲥⲱⲧⲙ̅ ⲉⲣⲟϥ ϩⲙ̅ ⲡⲉⲧⲛ̅ⲙⲁⲁϫⲉ ⲧⲁϣⲉⲟⲉⲓϣ ⲙ̅ⲙⲟϥ ϩⲓϫⲛ̅ ⲛ̅ϫⲉⲛⲉⲡⲱⲣ.
  <span style="color:#b00e23">(ⲕ̅ⲏ̅)</span> ⲙ̅ⲡⲣ̅ⲣ̅ϩⲟⲧⲉ ϩⲏⲧⲟⲩ ⲛ̅ⲛⲉⲧⲛⲁⲙⲟⲩⲟⲩⲧ
  ⲙ̅ⲡⲉⲧⲛ̅ⲥⲱⲙⲁ. ⲉⲙⲛ̅ ϭⲟⲙ ⲇⲉ ⲙ̅ⲙⲟⲟⲩ ⲉⲙⲟⲩⲟⲩⲧ ⲛ̅ⲧⲉⲧⲛ̅ⲯⲩⲭⲏ. ⲁⲣⲓ ϩⲟⲧⲉ ⲇⲉ ⲛ̅ϩⲟⲩⲟ ϩⲏⲧϥ̅
  ⲙ̅ⲡⲉⲧⲉ ⲟⲩⲛ ϭⲟⲙ ⲙ̅ⲙⲟϥ ⲉⲧⲁⲕⲟ ⲛ̅ⲧⲉⲧⲛⲯⲩⲭⲏ ⲙⲛ̅ ⲡⲉⲧⲛ̅ⲥⲱⲙⲁ ϩⲣⲁⲓ̈ ϩⲛ̅ ⲧⲅⲉϩⲉⲛⲛⲁ.
  <span style="color:#b00e23">(ⲕ̅ⲑ̅)</span> ⲙⲏ ϫⲁϫ ⲥⲛⲁⲩ ⲛ̅ⲥⲉϯ ⲙ̅ⲙⲟⲟⲩ ⲉⲃⲟⲗ ⲁⲛ ϩⲁ
  ⲟⲩϩⲟⲃⲟⲗⲟⲥ. ⲁⲩⲱ ⲟⲩⲁ ⲉⲃⲟⲗ ⲛ̅ϩⲏⲧⲟⲩ ⲛ̅ⲛⲉϥϩⲉ ⲉϩⲣⲁⲓ̈ ⲉϫⲙ̅ ⲡⲕⲁϩ ⲁϫⲙ̅ ⲡⲉⲧⲛ̅ⲉⲓⲱⲧ ⲉⲧϩⲛ̅
  ⲙ̅ⲡⲏⲩⲉ. <span style="color:#b00e23">(ⲗ̅)</span> ⲛ̅ⲕⲉⲃⲱ ⲇⲉ ⲛ̅ⲧⲉⲧⲛ̅ⲁⲡⲉ ⲏⲡ
  ⲧⲏⲣⲟⲩ. <span style="color:#b00e23">(ⲗ̅ⲁ̅)</span> ⲙ̅ⲡⲣ̅ⲣ̅ϩⲟⲧⲉ ϭⲉ ϩⲏⲧⲟⲩ ⲛ̅ⲧⲱⲧⲛ̅
  ⲧⲉⲧⲛ̅ϣⲟⲃⲉ ⲉϩⲁϩ ⲛ̅ϫⲁϫ. <span style="color:#b00e23">(ⲗ̅ⲃ̅)</span> ⲟⲩⲛ ϭⲉ ⲛⲓⲙ
  ⲉⲧⲛⲁϩⲟⲙⲟⲗⲟⲅⲉⲓ ⲛ̅ϩⲏⲧ ⲙ̅ⲡⲉⲙⲧⲟ ⲉⲃⲟⲗ ⲛ̅ⲛⲉⲣⲱⲙⲉ ϯⲛⲁϩⲟⲙⲟⲗⲟⲅⲉⲓ ϩⲱ ⲛ̅ϩⲏⲧϥ̅ ⲙ̅ⲡⲉⲙⲧⲟ
  ⲉⲃⲟⲗ ⲙ̅ⲡⲁⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. <span style="color:#b00e23">(ⲗ̅ⲅ̅)</span>
  ⲡⲉⲧⲛⲁⲁⲡⲁⲣⲛⲁ ⲇⲉ ⲙ̅ⲙⲟⲓ ⲙ̅ⲡⲉⲙⲧⲟ ⲉⲃⲟⲗ ⲛ̅ⲛⲉⲣⲱⲙⲉ. ϯⲛⲁⲁⲡⲁⲣⲛⲁ ϩⲱ ⲙ̅ⲙⲟϥ ⲙ̅ⲡⲉⲙⲧⲟ ⲉⲃⲟⲗ
  ⲙ̅ⲡⲁⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. <span style="color:#b00e23">(ⲗ̅ⲇ̅)</span> ⲙ̅ⲡⲣ̅ⲱϣ ϫⲉ
  ⲛ̅ⲧⲁⲓ̈ⲉⲓ ⲉⲛⲟⲩϫⲉ ⲛ̅ⲟⲩⲉⲓⲣⲏⲛⲏ ⲉϩⲣⲁⲓ̈ ⲉϫⲙ̅ ⲡⲕⲁϩ. ⲛ̅ⲧⲁⲓ̈ⲉⲓ ⲁⲛ ⲉⲛⲟⲩϫⲉ ⲛ̅ⲟⲩⲉⲓⲣⲏⲛⲏ.
  ⲁⲗⲗⲁ ⲉⲛⲟⲩϫⲉ ⲛ̅ⲟⲩⲥⲏϥⲉ. <span style="color:#b00e23">(ⲗ̅ⲉ̅)</span> ⲛ̅ⲧⲁⲓ̈ⲉⲓ ⲅⲁⲣ
  ⲉⲡⲱⲣϫ̅ ⲛ̅ⲟⲩⲣⲱⲙⲉ ⲉⲡⲉϥⲉⲓⲱⲧ. ⲁⲩⲱ ⲟⲩϣⲉⲉⲣⲉ ⲉⲧⲉⲥⲙⲁⲁⲩ ⲁⲩⲱ ⲟⲩϣⲉⲗⲉⲉⲧ ⲉⲧⲉⲥϣⲱⲙⲉ.
  <span style="color:#b00e23">(ⲗ̅ⲋ̅)</span> ⲛ̅ϫⲁϫⲉ ⲙ̅ⲡⲣⲱⲙⲉ ⲛⲉ ⲛⲉϥⲣⲙⲛ̅ⲏⲓ.
  <span style="color:#b00e23">(ⲗ̅ⲍ̅)</span> ⲡⲉⲧⲙⲉ ⲛ̅ⲉⲓⲱⲧ ⲏ ⲙⲁⲁⲩ ⲉϩⲟⲩⲉ ⲉⲣⲟⲓ
  ⲛϥ̅ⲙ̅ⲡϣⲁ ⲙ̅ⲙⲟⲓ ⲁⲛ. ⲁⲩⲱ ⲡⲉⲧⲙⲉ ⲛ̅ϣⲏⲣⲉ ϩⲓ ϣⲉⲉⲣⲉ ⲉϩⲟⲩⲉ ⲉⲣⲟⲓ̈ ⲛϥ̅ⲙ̅ⲡϣⲁ ⲙ̅ⲙⲟⲓ̈ ⲁⲛ.
  <span style="color:#b00e23">(ⲗ̅ⲏ̅)</span> ⲁⲩⲱ ⲡⲉⲧⲉ ⲛϥ̅ⲛⲁϥⲓ ⲁⲛ ⲙ̅ⲡⲉϥⲥⲧⲁⲩⲣⲟⲥ
  ⲛϥ̅ⲟⲩⲁϩϥ̅ ⲛ̅ⲥⲱⲓ̈ ⲛϥ̅ⲙ̅ⲡϣⲁ ⲙ̅ⲙⲟⲓ ⲁⲛ. <span style="color:#b00e23">(ⲗ̅ⲑ̅)</span>
  ⲡⲉⲛⲧⲁϥϩⲉ ⲉⲧⲉϥⲯⲩⲭⲏ ϥⲛⲁⲥⲟⲣⲙⲉⲥ. ⲁⲩⲱ ⲡⲉⲛⲧⲁϥⲥⲱⲣⲙ̅ ⲛ̅ⲧⲉϥⲯⲩⲭⲏ ⲉⲧⲃⲏⲏⲧ ϥⲛⲁϩⲉ ⲉⲣⲟⲥ.
  <span style="color:#b00e23">(ⲙ̅)</span> ⲡⲉⲧϣⲱⲡ ⲙ̅ⲙⲱⲧⲛ̅ ⲉⲣⲟϥ ⲉϥϣⲱⲡ ⲙ̅ⲙⲟⲓ̈
  ⲉⲣⲟϥ. ⲁⲩⲱ ⲡⲉⲧϣⲱⲡ ⲙ̅ⲙⲟⲓ̈ ⲉⲣⲟϥ ⲉϥϣⲱⲡ ⲉⲣⲟϥ ⲙ̅ⲡⲉⲛⲧⲁϥⲧⲛⲟⲟⲩⲧ. <span style=
  "color:#b00e23">(ⲙ̅ⲁ̅)</span> ⲡⲉⲧϣⲱⲡ ⲉⲣⲟϥ ⲛ̅ⲟⲩⲡⲣⲟⲫⲏⲧⲏⲥ ⲉⲡⲣⲁⲛ ⲛ̅ⲟⲩⲡⲣⲟⲫⲏⲧⲏⲥ
  ϥⲛⲁϫⲓ ⲙ̅ⲡⲃⲉⲕⲉ ⲛ̅ⲟⲩⲡⲣⲟⲫⲏⲧⲏⲥ. ⲁⲩⲱ ⲡⲉⲧϣⲱⲡ ⲉⲣⲟϥ ⲛ̅ⲟⲩⲇⲓⲕⲁⲓⲟⲥ ⲉⲡⲣⲁⲛ ⲛ̅ⲟⲩⲇⲓⲕⲁⲓⲟⲥ
  ϥⲛⲁϫⲓ ⲙ̅ⲡⲃⲉⲕⲉ ⲙ̅ⲡⲇⲓⲕⲁⲓⲟⲥ. <span style="color:#b00e23">(ⲙ̅ⲃ̅)</span> ⲁⲩⲱ
  ⲡⲉⲧⲛⲁⲧⲥⲉ ⲟⲩⲁ ⲛ̅ⲛⲉⲓ̈ⲕⲟⲩⲓ̈ ⲛ̅ⲟⲩϫⲱ ⲙ̅ⲙⲟⲩ ⲛ̅ⲱⲣϣ ⲙ̅ⲙⲁⲧⲉ ⲉⲡⲣⲁⲛ ⲛ̅ⲟⲩⲙⲁⲑⲏⲧⲏⲥ. ϩⲁⲙⲏⲛ
  ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲛ̅ⲛⲉϥⲥⲱⲣⲙ̅ ⲙ̅ⲡⲉϥⲃⲉⲕⲉ.</p>

  <h3 id="gospel_of_st._matthew11">11</h3>

  <p><span style="color:#b00e23">(ⲁ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲓ̅ⲥ̅ ⲟⲩⲱ
  ⲉϥⲟⲩⲉϩⲥⲁϩⲛⲉ ⲙ̅ⲡⲉϥⲙⲛ̅ⲧⲥⲛⲟⲟⲩⲥ ⲙ̅ⲙⲁⲑⲏ&lt;ⲧⲏ&gt;ⲥ ⲁϥⲡⲱⲱⲛⲉ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ
  ⲉϥϯⲥⲃⲱ ⲁⲩⲱ ⲉϥⲧⲁϣⲉⲟⲉⲓϣ ϩⲣⲁⲓ̈ ϩⲛ̅ ⲛⲉⲩⲡⲟⲗⲓⲥ. <span style=
  "color:#b00e23">(ⲃ̅)</span> ⲛ̅ⲧⲉⲣⲉϥⲥⲱⲧⲙ̅ ⲇⲉ ⲛ̅ϭⲓ ⲓ̈ⲱϩⲁⲛⲛⲏⲥ ϩⲣⲁⲓ̈ ϩⲙ̅ ⲡⲉϣⲧⲉⲕⲟ
  ⲉⲛⲉϩⲃⲏⲩⲉ ⲙ̅ⲡⲉⲭ̅ⲥ̅ ⲁϥϫⲟⲟⲩ ⲉⲃⲟⲗ ϩⲓⲧⲟⲟⲧⲟⲩ ⲛ̅ⲛⲉϥⲙⲁⲑⲏⲧⲏⲥ. <span style=
  "color:#b00e23">(ⲅ̅)</span> ⲡⲉϫⲁϥ ⲛⲁⲩ ϫⲉ ⲛ̅ⲧⲟⲕ ⲡⲉⲧⲛⲏⲩ ϫⲉ ⲧⲁⲣⲉⲛϭⲱϣⲧ̅ ϩⲏⲧϥ̅
  ⲛ̅ⲕⲉⲟⲩⲁ. <span style="color:#b00e23">(ⲇ̅)</span> ⲁϥⲟⲩⲱϣⲃ̅ ⲇⲉ ⲛ̅ϭⲓ ⲓ̅ⲥ̅ ⲡⲉϫⲁϥ
  ⲛⲁⲩ ϫⲉ ⲃⲱⲕ ⲛ̅ⲧⲉⲧⲛ̅ϫⲱ ⲉⲓ̈ⲱϩⲁⲛⲛⲏⲥ ⲛ̅ⲛⲉⲧⲉⲧⲛ̅ⲥⲱⲧⲙ ⲉⲣⲟⲟⲩ ⲙⲛ̅ ⲛⲉⲧⲉⲧⲛ̅ⲛⲁⲩ ⲉⲣⲟⲟⲩ.
  <span style="color:#b00e23">(ⲉ̅)</span> ϫⲉ ⲛ̅ⲃⲗⲗⲉ ⲛⲁⲩ ⲉⲃⲟⲗ. ⲛ̅ϭⲁⲗⲉ ⲙⲟⲟϣⲉ.
  ⲛⲉⲧⲥⲟⲃϩ̅ ⲧⲃ̅ⲃⲟ. ⲛ̅ⲁⲗ ⲥⲱⲧⲙ̅. ⲛⲉⲙ̅ⲡⲟ ϣⲁϫⲉ. ⲛⲉⲧⲙⲟⲟⲩⲧ ⲧⲱⲟⲩⲛ. ⲛ̅ϩⲏⲕⲉ ⲥⲉⲉⲩⲁⲅⲅⲉⲗⲓⲍⲉ
  ⲛⲁⲩ. <span style="color:#b00e23">(ⲋ̅)</span> ⲁⲩⲱ ⲛⲁⲓ̈ⲁⲧϥ ⲙ̅ⲡⲉⲧⲉ
  ⲛϥ̅ⲛⲁⲥⲕⲁⲛⲁⲇⲁⲗⲓⲍⲉ ⲁⲛ ϩⲣⲁⲓ̈ ⲛ̅ϩⲏⲧ. <span style="color:#b00e23">(ⲍ̅)</span>
  ⲛ̅ⲧⲉⲣⲉ ⲛⲁⲓ̈ ⲇⲉ ⲃⲱⲕ ⲁϥⲁⲣⲭⲉⲓ ⲛ̅ϭⲓ ⲓ̅ⲥ̅ ⲉϫⲟⲟⲥ ⲛ̅ⲙ̅ⲙⲏⲏϣⲉ ⲉⲧⲃⲉ ⲓ̈ⲱϩⲁⲛⲛⲏⲥ. ϫⲉ
  ⲛ̅ⲧⲁⲧⲉⲧⲛ̅ⲉⲓ ⲉⲃⲟⲗ ⲉⲧⲉⲣⲏⲙⲟⲥ ⲉⲛⲁⲩ ⲉⲟⲩ. ⲉⲩⲕⲁϣ ⲉⲣⲉ ⲡⲧⲏⲩ ⲕⲓⲙ ⲉⲣⲟϥ. <span style=
  "color:#b00e23">(ⲏ̅)</span> ⲁⲗⲗⲁ ⲛ̅ⲧⲁⲧⲉⲧⲛ̅ⲉⲓ ⲉⲃⲟⲗ ⲉⲛⲁⲩ ⲉⲟⲩ. ⲉⲩⲣⲱⲙⲉ ⲉⲣⲉ
  ϩⲉⲛϩⲃⲥⲱ ⲉⲩϭⲏⲛ ⲧⲟ ϩⲓⲱⲱϥ. ⲉⲓⲥ ϩⲏⲏⲧⲉ ⲛⲉⲧⲫⲟⲣⲉⲓ ⲛ̅ⲛ̅ϩⲃ̅ⲥⲱ ⲉⲩϭⲏⲛ ⲥⲉϩⲛ̅ ⲛⲏⲓ̈
  ⲛ̅ⲛ̅ⲣ̅ⲣⲱⲟⲩ. <span style="color:#b00e23">(ⲑ̅)</span> ⲁⲗⲗⲁ ⲛ̅ⲧⲁⲧⲉⲧⲛ̅ⲉⲓ ⲉⲃⲟⲗ
  ⲉⲛⲁⲩ ⲉⲟⲩ. ⲉⲩⲡⲣⲟⲫⲏⲧⲏⲥ. ⲉϩⲉ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲟⲩϩⲟⲩⲉ ⲡⲣⲟⲫⲏⲧⲏⲥ ⲡⲉ.
  <span style="color:#b00e23">(ⲓ̅)</span> ⲡⲁⲓ̈ ⲅⲁⲣ ⲡⲉⲧⲥⲏϩ ⲉⲧⲃⲏⲏⲧ̅ϥ. ϫⲉ ⲉⲓⲥ
  ϩⲏⲏⲧⲉ ⲁⲛⲟⲕ ϯⲛⲁⲧⲛⲟⲟⲩ ⲙ̅ⲡⲁⲁⲅⲅⲉⲗⲟⲥ ϩⲁⲧⲉⲕϩⲏ. ⲡⲁⲓ̈ ⲉⲧⲛⲁⲥⲟϥⲧⲉ ⲛ̅ⲧⲉⲕϩⲓⲏ ⲙ̅ⲡⲉⲕⲙⲧⲟ
  ⲉⲃⲟⲗ. <span style="color:#b00e23">(ⲓ̅ⲁ̅)</span> ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ
  ⲙ̅ⲡⲉϥⲧⲱⲟⲩⲛ ϩⲙ̅ ⲡⲉϫⲡⲟ ⲛ̅ⲛⲉϩⲓⲟⲙⲉ ⲛ̅ϭⲓ ⲡⲉⲧⲟ ⲛ̅ⲛⲟϭ ⲉⲓ̈ⲱϩⲁⲛⲛⲏⲥ ⲡⲃⲁⲡⲧⲓⲥⲧⲏⲥ. ⲡⲕⲟⲩⲓ̈
  ⲇⲉ ⲉⲣⲟϥ ⲟⲩⲛⲟϭ ⲉⲣⲟϥ ⲡⲉ ϩⲛ̅ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. <span style=
  "color:#b00e23">(ⲓ̅ⲃ̅)</span> ϫⲓⲛ ⲛⲉϩⲟⲟⲩ ⲇⲉ ⲛ̅ⲓ̈ⲱϩⲁⲛⲛⲏⲥ ⲡⲃⲁⲡⲧⲓⲥⲧⲏⲥ ϣⲁ ⲉϩⲣⲁⲓ̈
  ⲉⲧⲉⲛⲟⲩ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲥⲉϫⲓ ⲙ̅ⲙⲟⲥ ⲛ̅ϭⲟⲛⲥ̅. ⲁⲩⲱ ⲛ̅ⲣⲉϥϫⲓⲛϭⲟⲛⲥ̅ ⲧⲱⲣⲡ̅ ⲙ̅ⲙⲟⲥ.
  <span style="color:#b00e23">(ⲓ̅ⲅ̅)</span> ⲛⲉⲡⲣⲟⲫⲏⲧⲏⲥ ⲅⲁⲣ ⲧⲏⲣⲟⲩ ⲁⲩⲱ ⲡⲛⲟⲙⲟⲥ
  ⲛ̅ⲧⲁⲩⲡⲣⲟⲫⲏⲧⲉⲩⲉ ϣⲁ ⲓ̈ⲱϩⲁⲛⲛⲏⲥ. <span style="color:#b00e23">(ⲓ̅ⲇ̅)</span> ⲁⲩⲱ
  ⲉϣϫⲉ ⲧⲉⲧⲛ̅ⲟⲩⲉϣ ϫⲓⲧϥ̅ ⲛ̅ⲧⲟϥ ⲡⲉ ϩⲏⲗⲓⲁⲥ ⲡⲉⲧⲛⲏⲩ. <span style=
  "color:#b00e23">(ⲓ̅ⲉ̅)</span> ⲡⲉⲧⲉ ⲟⲩⲛ̅ⲧϥ̅ ⲙⲁⲁϫⲉ ⲙ̅ⲙⲁⲩ ⲉⲥⲱⲧⲙ̅ ⲙⲁⲣⲉϥⲥⲱⲧⲙ̅.
  <span style="color:#b00e23">(ⲓ̅ⲋ̅)</span> ⲧⲉⲓ̈ⲅⲉⲛⲉⲁ ⲇⲉ ⲉⲓ̈ⲛⲁⲧⲛ̅ⲧⲱⲛⲥ̅ ⲉⲛⲓⲙ.
  ⲉⲥⲧⲛ̅ⲧⲱⲛ ⲉϩⲉⲛϣⲏⲣⲉ ϣⲏⲙ ⲉⲩϩⲙⲟⲟⲥ ϩⲛ̅ ⲛ̅ⲁⲅⲟⲣⲁ. ⲛⲁⲓ̈ ⲉⲧⲙⲟⲩⲧⲉ ⲉⲛⲉⲩϣⲃⲉⲉⲣ
  <span style="color:#b00e23">(ⲓ̅ⲍ̅)</span> ⲉⲩϫⲱ ⲙ̅ⲙⲟⲥ. ϫⲉ ⲁⲛϫⲱ ⲉⲣⲱⲧⲛ̅
  ⲙ̅ⲡⲉⲧⲛ̅ϭⲟⲥϭⲥ̅. ⲁⲛⲧⲟⲉⲓⲧ ⲙ̅ⲡⲉⲧⲛ̅ⲛⲉϩⲡⲉ. <span style=
  "color:#b00e23">(ⲓ̅ⲏ̅)</span> ⲁϥⲉⲓ ⲅⲁⲣ ⲛ̅ϭⲓ ⲓ̈ⲱϩⲁⲛⲛⲏⲥ ⲉⲛϥ̅ⲟⲩⲱⲙ ⲁⲛ ⲟⲩⲇⲉ ⲛϥ̅ⲥⲱ
  ⲁⲛ. ⲡⲉϫⲁⲩ ϫⲉ ⲟⲩⲛ ⲟⲩⲇⲁⲓⲙⲱⲛⲓⲟⲛ ϩⲓⲱⲱϥ. <span style="color:#b00e23">(ⲓ̅ⲑ̅)</span>
  ⲁϥⲉⲓ ⲛ̅ϭⲓ ⲡϣⲏⲣⲉ ⲙ̅ⲡⲣⲱⲙⲉ ⲉϥⲟⲩⲱⲙ ⲁⲩⲱ ⲉϥⲥⲱ. ⲡⲉϫⲁⲩ ϫⲉ ⲉⲓⲥ ⲟⲩⲣⲱⲙⲉ ⲛ̅ⲣⲉϥⲟⲩⲱⲙ ⲁⲩⲱ
  ⲛ̅ⲣⲉϥⲥⲉⲏⲣⲡ ⲛ̅ϣⲃⲏⲣ ⲧⲉⲗⲱⲛⲏⲥ ϩⲓ ⲣⲉϥⲣ̅ⲛⲟⲃⲉ. ⲁⲩⲱ ⲁⲥⲧⲙⲁⲓⲟ ⲛ̅ϭⲓ ⲧⲥⲟⲫⲓⲁ ⲉⲃⲟⲗ ϩⲛ̅
  ⲛⲉⲥϩⲃⲏⲩⲉ. <span style="color:#b00e23">(ⲕ̅)</span> ⲧⲟⲧⲉ ⲁϥⲁⲣⲭⲉⲓ ⲛ̅ϭⲓ ⲓ̅ⲥ̅
  ⲛ̅ⲛⲟϭⲛⲉϭ ⲛ̅ⲙ̅ⲡⲟⲗⲓⲥ. ⲛⲁⲓ̈ ⲛ̅ⲧⲁ ⲡⲉϩⲟⲩⲟ ⲛ̅ⲛⲉϥϭⲟⲙ ϣⲱⲡⲉ ϩⲣⲁⲓ̈ ⲛ̅ϩⲏⲧⲟⲩ ϫⲉ
  ⲙ̅ⲡⲟⲩⲙⲉⲧⲁⲛⲟⲓ. <span style="color:#b00e23">(ⲕ̅ⲁ̅)</span> ϫⲉ ⲟⲩⲟⲓ̈ ⲛⲏ ⲭⲟⲣⲁⲍⲉⲓⲛ.
  ⲟⲩⲟⲓ̈ ⲛⲏ ⲃⲏⲇⲥⲁⲓⲇⲁ. ϫⲉ ⲉⲛⲉ ⲛ̅ⲧⲁ ⲛ̅ϭⲟⲙ ⲛ̅ⲧⲁⲩϣⲱⲡⲉ ⲛ̅ϩⲏⲧⲧⲏⲩⲧⲛ̅ ϣⲱⲡⲉ ϩⲛ̅ ⲧⲩⲣⲟⲥ ⲙⲛ̅
  ⲥⲓⲇⲱⲛ ⲉϣϫⲡⲉ ⲁⲩⲙⲉⲧⲁⲛⲟⲓ ϩⲛ̅ ⲟⲩϭⲟⲟⲩⲛⲉ ⲙⲛ̅ ⲟⲩⲕⲣⲙⲉⲥ. <span style=
  "color:#b00e23">(ⲕ̅ⲃ̅)</span> ⲡⲗⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲟⲩⲛ̅ ⲙ̅ⲧⲟⲛ ⲛⲁϣⲱⲡⲉ
  ⲛ̅ⲧⲩⲣⲟⲥ ⲙⲛ̅ ⲥⲓⲇⲱⲛ ⲙ̅ⲡⲉϩⲟⲟⲩ ⲛ̅ⲧⲉⲕⲣⲓⲥⲓⲥ ⲉϩⲟⲩⲉ ⲉⲣⲱⲧⲛ̅. <span style=
  "color:#b00e23">(ⲕ̅ⲅ̅)</span> ⲛ̅ⲧⲱ ϩⲱⲱⲧⲉ ⲕⲁⲫⲁⲣⲛⲁⲟⲩⲙ ⲙⲏ ⲧⲉⲛⲁϫⲓⲥⲉ ϣⲁ ⲉϩⲣⲁⲓ̈
  ⲉⲧⲡⲉ. ⲧⲉⲛⲁⲃⲱⲕ ⲉⲡⲉⲥⲏⲧ ϣⲁ ⲁⲙⲛ̅ⲧⲉ ϫⲉ ⲉⲛⲉ ⲛ̅ⲧⲁ ⲛ̅ϭⲟⲙ ⲛ̅ⲧⲁⲩϣⲱⲡⲉ ϩⲣⲁⲓ̈ ⲛ̅ϩⲏⲧⲉ ϣⲱⲡⲉ
  ϩⲛ ⲥⲟⲇⲟⲙⲁ ⲙⲛ̅ ⲅⲟⲙⲟⲣⲣⲁ ⲛⲉⲩⲛⲁϭⲱ ⲡⲉ ϣⲁ ⲡⲟⲟⲩ ⲛ̅ϩⲟⲟⲩ. <span style=
  "color:#b00e23">(ⲕ̅ⲇ̅)</span> ⲡⲗⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲟⲩⲛ̅ ⲟⲩⲙ̅ⲧⲟⲛ ⲛⲁϣⲱⲡⲉ
  ⲙ̅ⲡⲕⲁϩ ⲛ̅ⲥⲟⲇⲟⲙⲁ ⲙⲛ̅ ⲅⲟⲙⲟⲣⲣⲁ ⲙ̅ⲡⲉϩⲟⲟⲩ ⲛ̅ⲧⲉⲕⲣⲓⲥⲓⲥ ⲉϩⲟⲩⲉ ⲉⲣⲟ. <span style=
  "color:#b00e23">(ⲕ̅ⲉ̅)</span> ϩⲙ̅ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲁϥⲟⲩⲱϣⲃ̅ ⲛ̅ϭⲓ ⲓ̅ⲥ̅ ⲉϥϫⲱ
  ⲙ̅ⲙⲟⲥ. ϫⲉ ϯⲉⲝⲟⲙⲟⲗⲟⲅⲉⲓ ⲛⲁⲕ ⲡⲁⲉⲓⲱⲧ ⲡϫⲟⲉⲓⲥ ⲛ̅ⲧⲡⲉ ⲙⲛ̅ ⲡⲕⲁϩ. ϫⲉ ⲛⲁⲓ̈ ⲁⲕϩⲟⲡⲟⲩ
  ⲉⲛ̅ⲥⲟⲫⲟⲥ ⲙⲛ̅ ⲛ̅ⲥⲁⲃⲉⲉⲩ ⲁⲕϭⲟⲗⲡⲟⲩ ⲇⲉ ⲉⲃⲟⲗ ⲛ̅ⲛ̅ϣⲏⲣⲉ ϣⲏⲙ. <span style=
  "color:#b00e23">(ⲕ̅ⲋ̅)</span> ⲁϩⲉ ⲡⲁⲉⲓⲱⲧ ϫⲉ ⲛ̅ⲧⲁⲥⲣ̅ⲁⲛⲁⲕ ⲛ̅ⲧⲉⲓ̈ϩⲉ ⲙ̅ⲡⲉⲕⲙⲧⲟ
  ⲉⲃⲟⲗ. <span style="color:#b00e23">(ⲕ̅ⲍ̅)</span> ⲁⲩϯ ⲛⲁⲓ̈ ⲙ̅ⲡⲧⲏⲣϥ̅ ⲉⲃⲟⲗ
  ϩⲓⲧⲟⲟⲧϥ̅ ⲙ̅ⲡⲁⲉⲓⲱⲧ. ⲁⲩⲱ ⲙⲛ̅ ⲗⲁⲁⲩ ⲥⲟⲟⲩⲛ ⲙ̅ⲡϣⲏⲣⲉ ⲉⲓⲙⲏⲧⲉⲓ ⲡⲉⲓⲱⲧ. ⲟⲩⲇⲉ ⲙⲛ̅ ⲗⲁⲁⲩ
  ⲥⲟⲟⲩⲛ ⲙ̅ⲡⲉⲓⲱⲧ ⲉⲓⲙⲏⲧⲉⲓ ⲡϣⲏⲣⲉ. ⲙⲛ̅ ⲡⲉⲧⲉⲣⲉ ⲡϣⲏⲣⲉ ⲛⲁⲟⲩⲱϣ ⲉⲟⲩⲱϣ ⲉⲩⲱⲛϩ̅ ⲛⲁϥ ⲉⲃⲟⲗ.
  <span style="color:#b00e23">(ⲕ̅ⲏ̅)</span> ⲁⲙⲏⲓ̈ⲧⲛ̅ ϣⲁⲣⲟⲓ̈ ⲟⲩⲟⲛ ⲛⲓⲙ ⲉⲧϩⲟⲥⲉ ⲁⲩⲱ
  ⲉⲧⲟⲧⲡ̅. ⲁⲩⲱ ⲁⲛⲟⲕ ϯⲛⲁϯⲙ̅ⲧⲟⲛ ⲛⲏⲧⲛ̅. <span style="color:#b00e23">(ⲕ̅ⲑ̅)</span>
  ϥⲓ ⲙ̅ⲡⲁⲛⲁϩⲃ ⲉϩⲣⲁⲓ̈ ⲉϫⲛ̅ ⲧⲏⲩⲧⲛ̅. ⲛ̅ⲧⲉⲧⲛ̅ⲉⲓⲙⲉ ⲉⲃⲟⲗ ⲛ̅ϩⲏⲧ ϫⲉ ⲁⲛⲅ̅ ⲟⲩⲣⲙ̅ⲣⲁϣ ⲁⲩⲱ
  ϯⲑⲃ̅ⲃⲓⲏⲩ ϩ̅ⲙ ⲡⲁϩⲏⲧ. ⲧⲁⲣⲉ ⲧⲉⲧⲛ̅ϩⲉ ⲉⲩⲙ̅ⲧⲟⲛ ⲛ̅ⲛⲉⲯⲩⲭⲏ. <span style=
  "color:#b00e23">(ⲗ̅)</span> ⲡⲁⲛⲁϩⲃ̅ ⲅⲁⲣ ⲛⲁϩⲗⲱϭϥ̅ ⲁⲩⲱ ⲥⲁⲥⲱⲟⲩ ⲛ̅ϭⲓ ⲧⲁⲉⲧⲡⲱ.</p>

  <h3 id="gospel_of_st._matthew12">12</h3>

  <p><span style="color:#b00e23">(ⲁ̅)</span> ϩⲙ̅ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲁϥⲉⲓ ⲉⲃⲟⲗ ⲛ̅ϭⲓ
  ⲓ̅ⲥ̅ ϩⲓⲧⲛ̅ ⲙ̅ⲙⲁ ⲉⲧϫⲏⲩ ⲙ̅ⲡⲥⲁⲃⲃⲁⲧⲟⲛ. ⲛⲉϥⲙⲁⲑⲏⲧⲏⲥ ⲇⲉ ⲁⲩϩⲕⲟ ⲁⲩⲁⲣⲭⲉⲓ ⲛ̅ⲧⲱⲗⲕ̅
  ⲛ̅ⲛ̅ϩⲙⲥ̅ ⲉⲩⲟⲩⲱⲙ. <span style="color:#b00e23">(ⲃ̅)</span> ⲛⲉⲫⲁⲣⲓⲥⲥⲁⲓⲟⲥ ⲇⲉ
  ⲛ̅ⲧⲉⲣⲟⲩⲛⲁⲩ ⲡⲉϫⲁⲩ ⲛⲁϥ. ϫⲉ ⲉⲓⲥ ϩⲏⲏⲧⲉ ⲛⲉⲕⲙⲁⲑⲏⲧⲏⲥ ⲥⲉⲉⲓⲣⲉ ⲙ̅ⲡⲉⲧⲉ ⲙⲉϣϣⲉ ⲉⲁⲁϥ ϩⲙ̅
  ⲡⲥⲁⲃⲃⲁⲧⲟⲛ. <span style="color:#b00e23">(ⲅ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ. ϫⲉ
  ⲙ̅ⲡⲉⲧⲛ̅ⲟϣϥ ϫⲉ ⲛ̅ⲧⲁ ⲇⲁⲩⲉⲓⲇ ⲣ̅ⲟⲩ ⲛ̅ⲧⲉⲣⲉϥϩⲕⲟ ⲙⲛ̅ ⲛⲉⲧⲛ̅ⲙ̅ⲙⲁϥ. <span style=
  "color:#b00e23">(ⲇ̅)</span> ⲛ̅ⲑⲉ ⲛ̅ⲧⲁϥⲃⲱⲕ ⲉϩⲟⲩⲛ ⲉⲡⲏⲓ̈ ⲙ̅ⲡⲛⲟⲩⲧⲉ ⲁϥⲟⲩⲱⲙ
  ⲛ̅ⲛ̅ⲟⲉⲓⲕ ⲛ̅ⲧⲉⲡⲣⲟⲑⲉⲥⲓⲥ. ⲛⲁⲓ̈ ⲉⲧⲉ ⲙⲉϣϣⲉ ⲉⲣⲟϥ ⲉⲟⲩⲟⲙⲟⲩ ⲟⲩⲇⲉ ⲛⲉⲧⲛ̅ⲙ̅ⲙⲁϥ. ⲉⲓⲙⲏⲧⲉⲓ
  ⲛ̅ⲟⲩⲏⲏⲃ ⲙⲁⲩⲁⲁⲩ. <span style="color:#b00e23">(ⲉ̅)</span> ⲏ ⲙ̅ⲡⲉⲧⲛ̅ⲟϣϥ ϩⲣⲁⲓ̈ ϩⲙ
  ⲡⲛⲟⲙⲟⲥ ϫⲉ ϩⲣⲁⲓ̈ ϩⲙ̅ ⲡⲥⲁⲃⲃⲁⲧⲟⲛ ⲛ̅ⲟⲩⲏⲏⲃ ⲃⲱⲗ ⲉⲃⲟⲗ ⲙ̅ⲡⲥⲁⲃⲃⲁⲧⲟⲛ ϩⲙ̅ ⲡⲣⲡⲉ ⲁⲩⲱ ⲙⲛ̅
  ⲛⲟⲃⲉ ⲉⲣⲟϥ. <span style="color:#b00e23">(ⲋ̅)</span> ϯϫⲱ ⲇⲉ ⲙ̅ⲙⲟⲥ ⲛⲏⲧⲛ̅. ϫⲉ
  ⲡⲉⲧⲟ ⲛ̅ⲛⲟϭ ⲉⲡⲣⲡⲉ ⲙ̅ⲡⲉⲓ̈ⲙⲁ. <span style="color:#b00e23">(ⲍ̅)</span> ⲉⲛⲉ
  ⲛ̅ⲧⲁⲧⲉⲧⲛⲉⲓⲙⲉ ⲇⲉ ϫⲉ ⲟⲩ ⲡⲉ ⲉⲓⲟⲩⲉϣ ⲟⲩⲛⲁ ⲉϩⲟⲩⲉ ⲟⲩⲑⲩⲥⲓⲁ. ⲛⲉⲧⲉⲧⲛ̅ⲁⲧϭⲁⲓⲟ ⲁⲛ ⲡⲉ
  ⲛ̅ⲛⲉⲧⲉ ⲙⲛ̅ ⲛⲟⲃⲉ ⲉⲣⲟⲟⲩ. <span style="color:#b00e23">(ⲏ̅)</span> ⲡϫⲟⲉⲓⲥ ⲅⲁⲣ
  ⲙ̅ⲡⲥⲁⲃⲃⲁⲧⲟⲛ ⲡⲉ ⲡϣⲏⲣⲉ ⲙ̅ⲡⲣⲱⲙⲉ. <span style="color:#b00e23">(ⲑ̅)</span> ⲁϥⲡⲱⲱⲛⲉ
  ⲇⲉ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ ⲁϥⲉⲓ ⲉϩⲣⲁⲓ̈ ⲉⲧⲉⲩⲥⲩⲛⲁⲅⲱⲅⲏ. <span style=
  "color:#b00e23">(ⲓ̅)</span> ⲁⲩⲱ ⲉⲓⲥ ϩⲏⲏⲧⲉ ⲉⲓⲥ ⲟⲩⲣⲱⲙⲉ ⲉⲣⲉ ⲧⲉϥϭⲓϫ ϣⲟⲩⲱⲟⲩ.
  ⲁⲩϫⲛⲟⲩϥ ⲉⲧⲃⲏⲏⲧϥ̅ ⲉⲩϫⲱ ⲙ̅ⲙⲟⲥ. ϫⲉ ⲉⲛⲉ ⲉⲝⲉⲥⲧⲉⲓ ⲉⲣ̅ⲡⲁϩⲣⲉ ⲉⲣⲟϥ ϩⲙ̅ ⲡⲥⲁⲃⲃⲁⲧⲟⲛ.
  ϫⲉⲕⲁⲥ ⲉⲩⲉⲕⲁⲧⲟⲓⲅⲟⲣⲉⲓ ⲙ̅ⲙⲟϥ. <span style="color:#b00e23">(ⲓ̅ⲁ̅)</span> ⲛ̅ⲧⲟϥ ⲇⲉ
  ⲡⲉϫⲁϥ ⲛⲁⲩ. ϫⲉ ⲛⲓⲙ ⲛ̅ⲣⲱⲙⲉ ⲛ̅ϩⲏⲧⲧⲏⲩⲧⲛ ⲡⲉⲧⲛⲁⲕⲱ ⲛⲁϥ ⲛ̅ⲟⲩⲉⲥⲟⲟⲩ ⲛ̅ⲟⲩⲱⲧ. ⲛ̅ⲧⲉ ⲡⲁⲓ̈
  ϩⲉ ϩⲙ̅ ⲡⲥⲁⲃⲃⲁⲧⲟⲛ ⲉⲩϩⲓⲉⲓⲧ. ⲙⲏ ⲛϥ̅ⲛⲁⲁⲙⲁϩⲧⲉ ⲙ̅ⲙⲟϥ ⲁⲛ ⲛϥ̅ⲧⲟⲩⲛⲟⲥϥ̅. <span style=
  "color:#b00e23">(ⲓ̅ⲃ̅)</span> ⲡⲣⲱⲙⲉ ϭⲉ ϣⲟⲃⲉ ⲛ̅ⲟⲩⲏⲣ ⲉⲡⲉⲥⲟⲟⲩ. ϩⲱⲥⲧⲉ ⲉⲝⲉⲥⲧⲉⲓ ϩⲙ̀
  ⲡⲥⲁⲃⲃⲁⲧⲟⲛ ⲉⲣ̅ⲡⲉⲧⲛⲁⲛⲟⲩϥ. <span style="color:#b00e23">(ⲓ̅ⲅ̅)</span> ⲧⲟⲧⲉ ⲡⲉϫⲁϥ
  ⲙ̅ⲡⲣⲱⲙⲉ. ϫⲉ ⲥⲟⲟⲩⲧⲛ̅ ⲉⲃⲟⲗ ⲛ̅ⲧⲉⲕϭⲓϫ. ⲛ̅ⲧⲟϥ ⲇⲉ ⲁϥⲥⲟⲩⲧⲱⲛⲥ̅. ⲁⲥϣⲱⲡⲉ ⲉⲥⲟⲩⲟϫ ⲛ̅ⲑⲉ
  ⲛ̅ⲧⲕⲉⲟⲩⲉⲓ. <span style="color:#b00e23">(ⲓ̅ⲇ̅)</span> ⲛⲉⲫⲁⲣⲓⲥⲥⲁⲓⲟⲥ ⲇⲉ ⲁⲩⲉⲓ
  ⲉⲃⲟⲗ ⲁⲩϫⲓ ϣⲟϫⲛⲉ ⲉⲣⲟϥ ϫⲉⲕⲁⲥ ⲉⲩⲉⲙⲟⲟⲩⲧϥ̅. <span style=
  "color:#b00e23">(ⲓ̅ⲉ̅)</span> ⲓ̅ⲥ̅ ⲇⲉ ⲛ̅ⲧⲉⲣⲉϥⲉⲓⲙⲉ ⲁϥⲁⲛⲁⲭⲱⲣⲉⲓ ⲉⲃⲟⲗ ϩⲙ̅ ⲡⲙⲁ
  ⲉⲧⲙ̅ⲙⲁⲩ. ⲁⲩⲟⲩⲁϩⲟⲩ ⲛ̅ⲥⲱϥ ⲛ̅ϭⲓ ⲟⲩⲙⲏⲏϣⲉ ⲉⲛⲁϣⲱϥ. ⲁⲩⲱ ⲁϥⲣ̅ⲡⲁϩⲣⲉ ⲉⲣⲟⲟⲩ ⲧⲏⲣⲟⲩ.
  <span style="color:#b00e23">(ⲓ̅ⲋ̅)</span> ⲁϥⲉⲡⲓⲧⲓⲙⲁ ⲛⲁⲩ ϫⲉⲕⲁⲥ ⲛ̅ⲛⲉⲩⲟⲩⲟⲛϩϥ
  ⲉⲃⲟⲗ. <span style="color:#b00e23">(ⲓ̅ⲍ̅)</span> ϫⲉⲕⲁⲥ ⲉϥⲉϫⲱⲕ ⲉⲃⲟⲗ ⲛ̅ϭⲓ
  ⲡⲉⲛⲧⲁⲩϫⲟⲟϥ ϩⲓⲧⲛ̅ ⲏⲥⲁⲓ̈ⲁⲥ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲓ̅ⲏ̅)</span> ϫⲉ ⲉⲓⲥ ϩⲏⲏⲧⲉ ⲉⲓⲥ ⲡⲁϣⲏⲣⲉ ⲛ̅ⲧⲁⲓ̈ⲟⲩⲁϣϥ ⲡⲁⲙⲉⲣⲓⲧ ⲡⲉ
  ⲛ̅ⲧⲁ ⲧⲁⲯⲩⲭⲏ ⲟⲩⲱϣ ϩⲣⲁⲓ ⲛ̅ϩⲏⲧϥ. ϯⲛⲁⲕⲱ ⲙ̅ⲡⲁⲡⲛ̅ⲁ̅ ⲉϩⲣⲁⲓ̈ ⲉϫⲱϥ ⲛϥ̅ⲕⲱ ⲛ̅ⲟⲩⲕⲣⲓⲥⲓⲥ
  ⲛ̅ⲛ̅ϩⲉⲑⲛⲟⲥ. <span style="color:#b00e23">(ⲓ̅ⲑ̅)</span> ⲛϥ̅ⲛⲁϯ ⲧⲱⲛ ⲁⲛ. ⲟⲩⲇⲉ
  ⲛϥ̅ⲛⲁⲱϣ ⲉⲃⲟⲗ ⲁⲛ. ⲙⲛ̅ ⲗⲁⲁⲩ ⲛⲁⲥⲱⲧⲙ ⲉⲧⲉϥⲥⲙⲏ ϩⲛ̅ ⲛⲉⲡⲗⲁⲧⲓⲁ. <span style=
  "color:#b00e23">(ⲕ̅)</span> ⲟⲩⲕⲁϣ ⲉϥⲟⲩⲟϣϥ ϥⲛⲁⲟⲩⲟϭⲡϥ̅ ⲁⲛ. ⲁⲩⲱ ⲟⲩⲥⲟⲗ ⲉϥϩⲧⲙ̅ⲧⲱⲙ
  ⲛϥ̅ⲛⲁϫⲉⲛⲁϥ ⲁⲛ. ϣⲁⲛⲧⲉϥⲉⲓⲛⲉ ⲉⲃⲟⲗ ⲙ̅ⲡⲉϥϩⲁⲡ ϩⲛ̅ ⲟⲩⲧⲁϫⲣⲟ. <span style=
  "color:#b00e23">(ⲕ̅ⲁ̅)</span> ⲛ̅ⲧⲉ ⲛ̅ϩⲉⲑⲛⲟⲥ ϩⲉⲗⲡⲓⲍⲉ ⲉⲡⲉϥⲣⲁⲛ. <span style=
  "color:#b00e23">(ⲕ̅ⲃ̅)</span> ⲧⲟⲧⲉ ⲁⲩⲉⲓⲛⲉ ⲛⲁϥ ⲛ̅ⲟⲩⲃⲗⲗⲉ ⲛ̅ⲙ̅ⲡⲟ ⲉⲣⲉ ⲟⲩⲇⲁⲓⲙⲱⲛⲓⲟⲛ
  ϩⲓⲱⲱϥ. ⲁϥⲣ̅ⲡⲁϩⲣⲉ ⲉⲣⲟϥ ϩⲱⲥⲧⲉ ⲉⲧⲣⲉ ⲡⲉⲙⲡⲟ ϣⲁϫⲉ ⲛϥ̅ⲛⲁⲩ ⲉⲃⲟⲗ. <span style=
  "color:#b00e23">(ⲕ̅ⲅ̅)</span> ⲁⲩⲣ̅ϣⲡⲏⲣⲉ ⲛ̅ϭⲓ ⲙ̅ⲙⲏⲏϣⲉ ⲧⲏⲣⲟⲩ ⲉⲩϫⲱ ⲙ̅ⲙⲟⲥ. ϫⲉ
  ⲙⲏⲧⲉⲓ ⲡⲁⲓ̈ ⲡϣⲏⲣⲉ ⲛ̅ⲇⲁⲩⲉⲓⲇ. <span style="color:#b00e23">(ⲕ̅ⲇ̅)</span>
  ⲛ̅ⲧⲉⲣⲟⲩⲥⲱⲧⲙ̅ ⲇⲉ ⲛ̅ϭⲓ ⲛⲉⲫⲁⲣⲓⲥⲥⲁⲓⲟⲥ ⲡⲉϫⲁⲩ. ϫⲉ ⲛⲉⲣⲉ ⲡⲁⲓ̈ ⲛⲉϫ ⲇⲁⲓⲙⲱⲛⲓⲟⲛ ⲉⲃⲟⲗ ⲁⲛ.
  ⲉⲓⲙⲏⲧⲉⲓ ϩⲣⲁⲓ̈ ϩⲛ̅ ⲃⲉⲉⲗⲍⲉⲃⲟⲩⲗ ⲡⲁⲣⲭⲱⲛ ⲛ̅ⲛ̅ⲇⲁⲓⲙⲱⲛⲓⲟⲛ. <span style=
  "color:#b00e23">(ⲕ̅ⲉ̅)</span> ⲉϥⲥⲟⲟⲩⲛ̅ ⲇⲉ ⲛ̅ⲛⲉⲩⲙⲉⲉⲩⲉ ⲡⲉϫⲁϥ ⲛⲁⲩ. ϫⲉ ⲙⲛ̅ⲧⲣ̅ⲣⲟ
  ⲛⲓⲙ ⲉⲥϣⲁⲛⲡⲱϣ ⲉϩⲣⲁⲓ̈ ⲉϫⲱⲥ ϣⲁⲥⲣ̅ϫⲁⲓⲉ. ⲁⲩⲱ ⲡⲟⲗⲓⲥ ⲛⲓⲙ ϩⲓ ⲏⲓ̈ ⲛⲓⲙ ⲉϥϣⲁⲛⲡⲱϣ ⲉϩⲣⲁⲓ̈
  ⲉϫⲱϥ ⲙⲉϥⲁϩⲉⲣⲁⲧϥ̅. <span style="color:#b00e23">(ⲕ̅ⲋ̅)</span> ⲉϣϫⲉ ⲡⲕⲉⲥⲁⲇⲁⲛⲁⲥ
  ⲉϥⲛⲟⲩϫⲉ ⲉⲃⲟⲗ ⲙ̅ⲡⲥⲁⲇⲁⲛⲁⲥ ⲉⲓⲉ ⲁϥⲡⲱϣ ⲉϩⲣⲁⲓ̈ ⲉϫⲱϥ ⲛ̅ⲁϣ ϭⲉ ⲛ̅ϩⲉ ⲧⲉϥⲙⲛ̅ⲧⲣ̅ⲣⲟ
  ⲛⲁⲁϩⲉⲣⲁⲧⲥ̅. <span style="color:#b00e23">(ⲕ̅ⲍ̅)</span> ⲁⲩⲱ ⲉϣϫⲉ ⲁⲛⲟⲕ ⲉⲓⲛⲟⲩϫⲉ
  ⲉⲃⲟⲗ ⲛ̅ⲛ̅ⲇⲁⲓⲙⲱⲛⲓⲟⲛ ϩⲛ̅ ⲃⲉⲉⲗⲍⲉⲃⲟⲩⲗ ⲉⲓⲉ ⲛⲉⲧⲛ̅ϣⲏⲣⲉ ⲉⲩⲛⲟⲩϫⲉ ⲉⲃⲟⲗ ϩⲛ̅ ⲛⲓⲙ. ⲉⲧⲃⲉ
  ⲡⲁⲓ̈ ⲥⲉⲛⲁϣⲱⲡⲉ ⲛⲏⲧⲛ̅ ⲛ̅ⲣⲉϥϯϩⲁⲡ. <span style="color:#b00e23">(ⲕ̅ⲏ̅)</span> ⲉϣϫⲉ
  ⲁⲛⲟⲕ ⲇⲉ ⲉⲓⲛⲟⲩϫⲉ ⲉⲃⲟⲗ ⲛ̅ⲛ̅ⲇⲁⲓⲙⲱⲛⲓⲟⲛ ϩⲙ̅ ⲡⲉⲡⲛ̅ⲁ̅ ⲙ̅ⲡⲛⲟⲩⲧⲉ ⲉⲓⲉ ⲁⲥⲡⲱϩ ⲉϩⲣⲁⲓ̈
  ⲉϫⲱⲧⲛ̅ ⲛ̅ϭⲓ ⲧⲙⲛ̅ⲧⲣ̅ⲣⲟ ⲙ̅ⲡⲛⲟⲩⲧⲉ. <span style="color:#b00e23">(ⲕ̅ⲑ̅)</span> ⲏ
  ⲛⲓⲙ ⲡⲉⲧⲉ ⲟⲩⲛ̅ ϭⲟⲙ ⲙ̅ⲙⲟϥ ⲉⲃⲱⲕ ⲉϩⲟⲩⲛ ⲉⲡⲏⲓ̈ ⲙ̅ⲡϫⲱⲱⲣⲉ ⲉⲧⲱⲣⲡ̅ ⲛ̅ⲛⲉϥϩⲛⲁⲁⲩ ⲉⲓⲙⲏⲧⲉⲓ
  ⲛ̅ϣⲟⲣⲡ ⲛϥ̅ⲙⲟⲩⲣ ⲙ̅ⲡϫⲱⲱⲣⲉ. ⲧⲟⲧⲉ ⲛϥ̅ⲧⲱⲣⲡ̅ ⲙ̅ⲡⲉϥⲏⲓ̈. <span style=
  "color:#b00e23">(ⲗ̅)</span> ⲡⲉⲧⲉ ⲛϥ̅ϣⲟⲟⲡ ⲛⲙ̅ⲙⲁⲓ̈ ⲁⲛ ⲉϥϯ ⲟⲩⲃⲏⲓ̈. ⲁⲩⲱ ⲡⲉⲧⲉ
  ⲛϥ̅ⲥⲩⲛⲁⲅⲉ ⲛⲙ̅ⲙⲁⲓ̈ ⲁⲛ ⲉϥϫⲱⲱⲣⲉ ⲉⲃⲟⲗ. <span style="color:#b00e23">(ⲗ̅ⲁ̅)</span>
  ⲉⲧⲃⲉ ⲡⲁⲓ̈ ϯϫⲱ ⲙ̅ⲙⲟⲥ ⲛⲏⲧ̅ⲛ ϫⲉ ⲛⲟⲃⲉ ⲛⲓⲙ ϩⲓ ⲟⲩⲁ ⲛⲓⲙ ⲥⲉⲛⲁⲕⲁⲁⲩ ⲛⲏⲧⲛ̅ ⲉⲃⲟⲗ ⲛ̅ⲣⲱⲙⲉ.
  ⲡϫⲓⲟⲩⲁ ⲇⲉ ⲛ̅ⲧⲟϥ ⲉⲡⲉⲡⲛ̅ⲁ̅ ⲉⲧⲟⲩⲁⲁⲃ ⲛ̅ⲥⲉⲛⲁⲕⲁⲁϥ ⲉⲃⲟⲗ ⲁⲛ. <span style=
  "color:#b00e23">(ⲗ̅ⲃ̅)</span> ⲁⲩⲱ ⲡⲉⲧⲛⲁϫⲱ ⲛ̅ⲟⲩϣⲁϫⲉ ⲉϩⲟⲩⲛ ⲉⲡϣⲏⲣⲉ ⲙ̅ⲡⲣⲱⲙⲉ
  ⲥⲉⲛⲁⲕⲁⲁϥ ⲛⲁϥ ⲉⲃⲟⲗ. ⲡⲉⲧⲛⲁϫⲱ ⲇⲉ ⲛ̅ⲟⲩϣⲁϫⲉ ⲉϩⲟⲩⲛ ⲉⲡⲡⲛ̅ⲁ̅ ⲉⲧⲟⲩⲁⲁⲃ ⲛ̅ⲥⲉⲛⲁⲕⲁⲁϥ ⲛⲁϥ
  ⲉⲃⲟⲗ ⲁⲛ. ⲟⲩⲇⲉ ϩⲙ̅ ⲡⲉⲓ̈ⲁⲓⲱⲛ. ⲟⲩⲇⲉ ϩⲙ̅ ⲡⲉⲧⲛⲏⲩ. <span style=
  "color:#b00e23">(ⲗ̅ⲅ̅)</span> ⲏ ⲛ̅ⲧⲉⲧⲛ̅ⲉⲓⲣⲉ ⲙ̅ⲡϣⲏⲛ ⲉⲧⲛⲁⲛⲟⲩϥ ⲙⲛ̅ ⲡⲉϥⲕⲁⲣⲡⲟⲥ
  ⲉⲧⲛⲁⲛⲟⲩϥ. ⲏ ⲛ̅ⲧⲉⲧⲛ̅ⲉⲓⲣⲉ ⲙ̅ⲡϣⲏⲛ ⲉⲑⲟⲟⲩ ⲙⲛ̅ ⲡⲉϥⲕⲁⲣⲡⲟⲥ ⲉⲑⲟⲟⲩ. ⲉⲃⲟⲗ ⲅⲁⲣ ϩⲙ̅
  ⲡⲕⲁⲣⲡⲟⲥ ⲛ̅ϣⲁⲩⲥⲟⲩⲛ ⲡϣⲏⲛ. <span style="color:#b00e23">(ⲗ̅ⲇ̅)</span> ⲛⲉϫⲡⲟ
  ⲛ̅ⲛⲉϩⲃⲟⲩⲓ. ⲛ̅ⲁϣ ⲛ̅ϩⲉ ⲟⲩⲛ̅ ϭⲟⲙ ⲙ̅ⲙⲱⲧⲛ ⲉϫⲉ ⲡⲉⲧⲛⲁⲛⲟⲩϥ ⲛ̅ⲧⲉⲧⲛ̅ ϩⲉⲛⲥⲁⲙⲡⲉⲑⲟⲟⲩ. ⲉⲃⲟⲗ
  ⲅⲁⲣ ϩⲙ̅ ⲡⲉϩⲟⲩⲟ ⲙ̅ⲡϩⲏⲧ ⲉⲣⲉ ⲧⲧⲁⲡⲣⲟ ϣⲁϫⲉ. <span style=
  "color:#b00e23">(ⲗ̅ⲉ̅)</span> ⲡⲣⲱⲙⲉ ⲛ̅ⲁⲅⲁⲑⲟⲥ ⲉⲃⲟⲗ ϩⲙ̅ ⲡⲉϥⲁϩⲟ ⲉⲧⲛⲁⲛⲟⲩϥ
  ⲛ̅ϣⲁϥⲧⲁⲩⲟ ⲉⲃⲟⲗ ⲙ̅ⲡⲡⲉⲧⲛⲁⲛⲟⲩϥ. ⲁⲩⲱ ⲡⲣⲱⲙⲉ ⲙ̅ⲡⲟⲛⲏⲣⲟⲥ ⲉⲃⲟⲗ ϩⲙ̅ ⲡⲉϥⲁϩⲟ ⲉⲑⲟⲟⲩ
  ⲛ̅ϣⲁϥⲧⲁⲩⲟ ⲉⲃⲟⲗ ⲛ̅ⲙ̅ⲡⲉⲑⲟⲟⲩ. <span style="color:#b00e23">(ⲗ̅ⲋ̅)</span> ϯϫⲱ
  ⲙ̅ⲙⲟⲥ ⲛⲏⲧⲛ̅ ϫⲉ ϣⲁϫⲉ ⲛⲓⲙ ⲛ̅ⲁⲣⲅⲟⲛ ⲉⲧⲉⲣⲉ ⲛ̅ⲣⲱⲙⲉ ⲛⲁϫⲟⲟⲩ ⲥⲉⲛⲁϯ ⲗⲟⲅⲟⲥ ϩⲁⲣⲟⲟⲩ
  ⲙ̅ⲡⲉϩⲟⲟⲩ ⲛ̅ⲧⲉⲕⲣⲓⲥⲓⲥ. <span style="color:#b00e23">(ⲗ̅ⲍ̅)</span> ⲉⲃⲟⲗ ⲅⲁⲣ ϩⲛ̅
  ⲛⲉⲕϣⲁϫⲉ ⲉⲩⲛⲁⲧⲙⲁⲓⲟⲕ. ⲁⲩⲱ ⲉⲃⲟⲗ ϩⲛ̅ ⲛⲉⲕϣⲁϫⲉ ⲉⲩⲛⲁⲧϭⲁⲓⲟⲕ. <span style=
  "color:#b00e23">(ⲗ̅ⲏ̅)</span> ⲧⲟⲧⲉ ⲁⲩⲟⲩⲱϣⲃ̅ ⲛⲁϥ ⲛ̅ϭⲓ ϩⲟⲓ̈ⲛⲉ ⲛ̅ⲛⲉⲅⲣⲁⲙⲙⲁⲧⲉⲩⲥ
  ⲙⲛ̅ ⲛⲉⲫⲁⲣⲓⲥⲥⲁⲓⲟⲥ ⲉⲩϫⲱ ⲙ̅ⲙⲟⲥ. ϫⲉ ⲡⲥⲁϩ ⲧⲛⲟ̅ⲩⲱϣ ⲉⲛⲁⲩ ⲉⲩⲙⲁⲉⲓⲛ ⲉⲃⲟⲗ ϩⲓⲧⲟⲟⲧⲕ̅.
  <span style="color:#b00e23">(ⲗ̅ⲑ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲡⲉϫⲁϥ ⲛⲁⲩ. ϫⲉ
  ⲧⲅⲉⲛⲉⲁ ⲙ̅ⲡⲟⲛⲏⲣⲟⲛ. ⲁⲩⲱ ⲛ̅ⲛⲟⲉⲓⲕ. ⲥϣⲓⲛⲉ ⲛ̅ⲥⲁ ⲟⲩⲙⲁⲉⲓⲛ. ⲁⲩⲱ ⲛ̅ⲛⲉⲩϯⲙⲁⲉⲓⲛ ⲛⲁⲥ
  ⲉⲓⲙⲏⲧⲉⲓ ⲡⲙⲁⲉⲓⲛ ⲛ̅ⲓ̈ⲱⲛⲁⲥ ⲡⲉⲡⲣⲟⲫⲏⲧⲏⲥ. <span style="color:#b00e23">(ⲙ̅)</span>
  ⲛ̅ⲑⲉ ⲅⲁⲣ ⲉⲛⲉⲣⲉ ⲓ̈ⲱⲛⲁⲥ ϣⲟⲟⲡ ⲛ̅ϩⲏⲧϥ̅ ⲙ̅ⲡⲕⲏⲧⲟⲥ ⲛ̅ϣⲟⲙⲛⲧ̅ ⲛ̅ϩⲟⲟⲩ ⲙⲛ̅ ϣⲟⲙⲧⲉ ⲛ̅ⲟⲩϣⲏ.
  ⲧⲁⲓ̈ ⲧⲉ ⲑⲉ ⲉⲧⲉⲣⲉ ⲡϣⲏⲣⲉ ⲙ̅ⲡⲣⲱⲙⲉ ⲛⲁϣⲱⲡⲉ ⲙ̅ⲙⲟⲥ ϩⲙ̅ ⲡϩⲏⲧ ⲙ̅ⲡⲕⲁϩ ⲛ̅ϣⲟⲙⲛⲧ̅ ⲛ̅ϩⲟⲟⲩ
  ⲙⲛ̅ ϣⲟⲙⲧⲉ ⲛ̅ⲟⲩϣⲏ. <span style="color:#b00e23">(ⲙ̅ⲁ̅)</span> ⲛ̅ⲣⲱⲙⲉ ⲛ̅ⲛⲓⲛⲉⲩⲏ
  ⲛⲁⲧⲱⲟⲩⲛ ϩⲛ̅ ⲧⲉⲕⲣⲓⲥⲓⲥ ⲙⲛ̅ ⲧⲉⲓ̈ⲅⲉⲛⲉⲁ ⲛ̅ⲥⲉⲧϭⲁⲓⲟⲥ ϫⲉ ⲁⲩⲙⲉⲧⲁⲛⲟⲓ ⲉⲡⲧⲁϣⲉⲟⲉⲓϣ
  ⲛ̅ⲓ̈ⲱⲛⲁⲥ. ⲁⲩⲱ ⲉⲓⲥ ⲡⲉϩⲟⲩⲟ ⲉⲓ̈ⲱⲛⲁⲥ ⲙ̅ⲡⲉⲓ̈ⲙⲁ. <span style=
  "color:#b00e23">(ⲙ̅ⲃ̅)</span> ⲧⲣ̅{ⲧ}ⲣⲱ ⲙ̅ⲡⲣⲏⲥ ⲛⲁⲧⲱⲟⲩⲛ ϩⲛ̅ ⲧⲉⲕⲣⲓⲥⲓⲥ ⲙⲛ̅
  ⲧⲉⲓ̈ⲅⲉⲛⲉⲁ ⲛⲥ̅ⲧϭⲁⲓⲟⲥ ϫⲉ ⲁⲥⲉⲓ ϫⲓⲛ ⲉⲁⲣⲏϫϥ̅ ⲙ̅ⲡⲕⲁϩ ⲉⲥⲱⲧⲙ̅ ⲉⲧⲥⲟⲫⲓⲁ ⲛ̅ⲥⲟⲗⲟⲙⲱⲛ ⲁⲩⲱ
  ⲉⲓⲥ ϩⲏⲏⲧⲉ ⲉⲓⲥ ⲡⲉϩⲟⲩⲟ ⲉⲥⲟⲗⲟⲙⲱⲛ ⲙ̅ⲡⲉⲓ̈ⲙⲁ. <span style=
  "color:#b00e23">(ⲙ̅ⲅ̅)</span> ϩⲟⲧⲁⲛ ⲇⲉ ⲡⲁⲕⲁⲑⲁⲣⲧⲟⲛ ⲙ̅ⲡⲛ̅ⲁ̅ ⲉϥϣⲁⲛⲉⲓ ⲉⲃⲟⲗ ϩⲙ̅
  ⲡⲣⲱⲙⲉ. ϣⲁϥⲉⲓ ⲉⲃⲟⲗ ϩⲓⲧⲛ̅ ϩⲉⲛⲙⲁ ⲉⲙⲛ̅ ⲙⲟⲟⲩ ⲛ̅ϩⲏⲧⲟⲩ ⲉϥϣⲓⲛⲉ ⲛ̅ⲥⲁ ⲟⲩⲙⲁⲛ̅ⲙⲧⲟⲛ. ⲁⲩⲱ
  ⲙⲉϥϩⲉ ⲉⲟⲩⲟⲛ. <span style="color:#b00e23">(ⲙ̅ⲇ̅)</span> ⲧⲟⲧⲉ ϣⲁϥϫⲟⲟⲥ ϫⲉ
  ϯⲛⲁⲕⲧⲟⲓ ⲉⲡⲁⲏⲓ̈ ⲡⲙⲁ ⲛ̅ⲧⲁⲓ̈ⲉⲓ ⲉⲃⲟⲗ ⲛ̅ϩⲏⲧϥ̅. ⲁⲩⲱ ⲉϥϣⲁⲛⲉⲓ ⲛϥ̅ϩⲉ ⲉⲣⲟϥ ⲉϥⲥⲁϩⲣ̅ ⲁⲩⲱ
  ⲉϥⲧⲥⲁⲛⲏⲩⲧ. <span style="color:#b00e23">(ⲙ̅ⲉ̅)</span> ⲧⲟⲧⲉ ϣⲁϥⲃⲱⲕ ⲛϥ̅ϫⲓ ⲛⲙ̅ⲙⲁϥ
  ⲛ̅ⲕⲉⲥⲁϣϥ̅ ⲙ̅ⲡⲛ̅ⲁ̅ ⲉⲩϩⲟⲟⲩ ⲉⲣⲟϥ. ⲛ̅ⲥⲉⲃⲱⲕ ⲉϩⲟⲩⲛ ⲛ̅ⲥⲉⲟⲩⲱϩ ϩⲙ̅ ⲡⲙⲁ ⲉⲧⲙ̅ⲙⲁⲩ. ⲛ̅ⲧⲉ
  ⲑⲁⲏ ⲙ̅ⲡⲣⲱⲙⲉ ⲉⲧⲙ̅ⲙⲁⲩ ϣⲱⲡⲉ ⲉⲥϩⲟⲟⲩ ⲉⲧⲉϥϩⲟⲩⲉⲓⲧⲉ. ⲧⲁⲓ̈ ⲧⲉ ⲑⲉ ⲉⲧⲛⲁϣⲱⲡⲉ ⲛ̅ⲧⲉⲓ̈ⲅⲉⲛⲉⲁ
  ⲙ̅ⲡⲟⲛⲏⲣⲟⲛ. <span style="color:#b00e23">(ⲙ̅ⲋ̅)</span> ⲉⲧⲓ ⲇⲉ ⲉϥϣⲁϫⲉ ⲙⲛ̅
  ⲙ̅ⲙⲏⲏϣⲉ ⲉⲓⲥ ϩⲏⲏⲧⲉ ⲉⲓⲥ ⲧⲉϥⲙⲁⲁⲩ ⲙⲛ̅ ⲛⲉϥⲥⲛⲏⲩ ⲛⲉⲩⲁϩⲉⲣⲁⲧⲟⲩ ϩⲓ ⲡⲥⲁⲙⲃⲟⲗ ⲉⲩϣⲓⲛⲉ ⲛ̅ⲥⲁ
  ϣⲁϫⲉ ⲛⲙ̅ⲙⲁϥ. <span style="color:#b00e23">(ⲙ̅ⲍ̅)</span> <span style=
  "color:#b00e23">(ⲙ̅ⲏ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲡⲉϫⲁϥ ⲙ̅ⲡⲉⲧϫⲱ ⲙ̅ⲙⲟⲥ ⲛⲁϥ. ϫⲉ
  ⲛⲓⲙ ⲧⲉ ⲧⲁⲙⲁⲁⲩ ⲁⲩⲱ ⲛⲓⲙ ⲛⲉ ⲛⲁⲥⲛⲏⲩ. <span style="color:#b00e23">(ⲙ̅ⲑ̅)</span>
  ⲁϥⲥⲟⲩⲧⲛ̅ ⲧⲉϥϭⲓϫ ⲉⲃⲟⲗ ⲉϫⲛ̅ ⲛⲉϥⲙⲁⲑⲏⲧⲏⲥ ⲉϥϫⲱ ⲙ̅ⲙⲟⲥ. ϫⲉ ⲉⲓⲥ ϩⲏⲏⲧⲉ ⲉⲓⲥ ⲧⲁⲙⲁⲁⲩ ⲁⲩⲱ
  ⲛⲁⲥⲛⲏⲩ. <span style="color:#b00e23">(ⲛ̅)</span> ⲡⲉ{ⲓ}ⲧⲉⲓⲣⲉ ⲅⲁⲣ ⲙ̅ⲡⲟⲩⲱϣ
  ⲙ̅ⲡⲁⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. ⲡⲁⲓ̈ ⲡⲉ ⲡⲁⲥⲟⲛ. ⲁⲩⲱ ⲧⲁⲥⲱⲛⲉ. ⲁⲩⲱ ⲧⲁⲙⲁⲁⲩ.</p>

  <h3 id="gospel_of_st._matthew13">13</h3>

  <p><span style="color:#b00e23">(ⲁ̅)</span> ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ ⲁϥⲉⲓ ⲉⲃⲟⲗ {ⲁϥⲉⲓ
  ⲉⲃⲟⲗ} ⲛ̅ϭⲓ ⲓ̅ⲥ̅ ϩⲙ̅ ⲡⲏⲓ̈ ⲁϥϩⲙⲟⲟⲥ ϩⲁⲧⲛ̅ ⲑⲁⲗⲁⲥⲥⲁ. <span style=
  "color:#b00e23">(ⲃ̅)</span> ⲁⲩⲥⲱⲟⲩϩ̅ ⲉⲣⲟϥ ⲛ̅ϭⲓ ϩⲉⲛⲙⲏⲏϣⲉ ⲉⲛⲁϣⲱⲟⲩ ϩⲱⲥⲧⲉ
  ⲉⲧⲣⲉϥⲁⲗⲉ ⲉⲡϫⲟⲓ̈ ⲛϥ̅ϩⲙⲟⲟⲥ. ⲡⲙⲏⲏϣⲉ ⲇⲉ ⲧⲏⲣϥ̅ ⲛⲉϥⲁϩⲉⲣⲁⲧϥ̅ ϩⲓ ⲡⲉⲕⲣⲟ. <span style=
  "color:#b00e23">(ⲅ̅)</span> ⲁϥϣⲁϫⲉ ⲛⲙ̅ⲙⲁⲩ ϩⲙ̅ ⲡϣⲁϫⲉ ϩⲓⲧⲛ̅ ϩⲉⲛⲡⲁⲣⲁⲃⲟⲗⲏ ⲉϥϫⲱ
  ⲙ̅ⲙⲟⲥ. ϫⲉ ⲉⲓⲥ ϩⲏⲏⲧⲉ ⲁϥⲉⲓ ⲉⲃⲟⲗ ⲛ̅ϭⲓ ⲡⲉⲧϫⲟ ⲉϫⲟ <span style=
  "color:#b00e23">(ⲇ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉϥϫⲟ. ϩⲟⲓ̈ⲛⲉ ⲙⲉⲛ ⲁⲩϩⲉ ϩⲁⲧⲛ̅ ⲧⲉϩⲓⲏ.
  ⲁⲩⲉⲓ ⲛ̅ϭⲓ ϩⲁⲗⲁⲧⲉ ⲛ̅ⲧⲡⲉ ⲁⲩⲟⲩⲟⲙⲟⲩ. <span style="color:#b00e23">(ⲉ̅)</span>
  ϩⲉⲛⲕⲟⲟⲩⲉ ⲇⲉ ⲁⲩϩⲉ ⲉϩⲣⲁⲓ̈ ⲉϫⲛ̅ ⲙ̅ⲙⲁ ⲙ̅ⲡⲉⲧⲣⲁ. ⲡⲙⲁ ⲉⲧⲉ ⲙⲛ̅ ⲕⲁϩ ⲉⲛⲁϣⲱϥ ⲛ̅ϩⲏⲧϥ̅.
  ⲁⲩⲱ ⲛ̅ⲧⲉⲩⲛⲟⲩ ⲁⲩϯⲟⲩⲱ ϫⲉ ⲙⲛ̅ ϩⲁϩ ⲛ̅ⲕⲁϩ ϩⲁⲣⲟⲟⲩ. <span style=
  "color:#b00e23">(ⲋ̅)</span> ⲡⲣⲏ ⲇⲉ ⲛ̅ⲧⲉⲣⲉϥϣⲁ ⲁⲩⲣ̅ⲕⲁⲩⲙⲁ. ⲁⲩⲱ ⲉⲃⲟⲗ ϫⲉ ⲙⲛ̅ ⲛⲟⲩⲛⲉ
  ⲙ̅ⲙⲟⲟⲩ ⲁⲩϣⲟⲟⲩⲉ. <span style="color:#b00e23">(ⲍ̅)</span> ϩⲉⲛⲕⲟⲟⲩⲉ ⲇⲉ ⲁⲩϩⲉ
  ⲉϩⲣⲁⲓ̈ ⲉϫⲛ̅ ⲛ̅ϣⲟⲛⲧⲉ. ⲁⲩⲉⲓ ⲉϩⲣⲁⲓ̈ ⲛ̅ϭⲓ ⲛ̅ϣⲟⲛⲧⲉ ⲁⲩⲟϭⲧⲟⲩ. <span style=
  "color:#b00e23">(ⲏ̅)</span> ϩⲉⲛⲕⲟⲟⲩⲉ ⲇⲉ ⲁⲩϩⲉ ⲉϩⲣⲁⲓ̈ ⲉϫⲙ̅ ⲡⲕⲁϩ ⲉⲧⲛⲁⲛⲟⲩϥ ⲁⲩϯ
  ⲕⲁⲣⲡⲟⲥ. ⲟⲩⲁ ⲙⲉⲛ ⲁϥϯϣⲉ. ⲟⲩⲁ ⲇⲉ ⲁϥϯ ⲥⲉ. ⲕⲉⲧ ⲇⲉ ⲁϥϯ ⲙⲁⲁϥ. <span style=
  "color:#b00e23">(ⲑ̅)</span> ⲡⲉⲧⲉ ⲟⲩⲛ̅ⲧϥ̅ ⲙⲁⲁϫⲉ ⲙ̅ⲙⲁⲩ ⲉⲥⲱⲧⲙ̅ ⲙⲁⲣⲉϥⲥⲱⲧⲙ̅.
  <span style="color:#b00e23">(ⲓ̅)</span> ⲁⲩϯ ⲡⲉⲩⲟⲩⲟⲓ̈ ⲇⲉ ⲉⲣⲟϥ ⲛ̅ϭⲓ ⲛⲉϥⲙⲁⲑⲏⲧⲏⲥ
  ⲡⲉϫⲁⲩ ⲛⲁϥ ϫⲉ ⲉⲧⲃⲉ ⲟⲩ ⲕϣⲁϫⲉ ⲛⲙ̅ⲙⲁⲩ ϩⲛ̅ ϩⲉⲛⲡⲁⲣⲁⲃⲟⲗⲏ. <span style=
  "color:#b00e23">(ⲓ̅ⲁ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ. ϫⲉ ⲛ̅ⲧⲁⲩⲧⲁⲁⲥ ⲛⲏⲧⲛ̅ ⲉⲉⲓⲙⲉ
  ⲉⲙⲙⲩⲥⲧⲏⲣⲓⲟⲛ ⲛ̅ⲧⲙⲛ̅ⲧⲣ̅ⲣⲟ ⲛ̅ⲙⲡⲏⲩⲉ. ⲛⲏ ⲇⲉ ⲙ̅ⲡⲟⲩⲧⲁⲁⲥ ⲛⲁⲩ. <span style=
  "color:#b00e23">(ⲓ̅ⲃ̅)</span> ⲡⲉⲧⲉ ⲟⲩⲛ̅ⲧⲁϥ ⲅⲁⲣ ⲥⲉⲛⲁϯ ⲛⲁϥ ⲁⲩⲱ ⲛϥ̅ⲣ̅ϩⲟⲩⲟ. ⲁⲩⲱ
  ⲡⲉⲧⲉ ⲙⲛ̅ⲧⲁϥ ⲡⲕⲉⲧⲉⲧⲛ̅ⲧⲁϥ ⲥⲉⲛⲁϥⲓⲧϥ̅ ⲛ̅ⲧⲟⲟⲧϥ̅. <span style=
  "color:#b00e23">(ⲓ̅ⲅ̅)</span> ⲉⲧⲃⲉ ⲡⲁⲓ̈ ⲉⲓϣⲁϫⲉ ⲛⲙ̅ⲙⲁⲩ ϩⲛ̅ ϩⲉⲛⲡⲁⲣⲁⲃⲟⲗⲏ. ϫⲉ
  ⲉⲩⲉⲛⲁⲩ ⲉⲃⲟⲗ ⲛ̅ⲥⲉⲛⲁⲩ ⲉⲃⲟⲗ ⲁⲛ. ⲁⲩⲱ ⲉⲩⲉⲥⲱⲧⲙ̅ ⲛ̅ⲥⲉⲥⲱⲧⲙ ⲁⲛ. ⲟⲩⲧⲉ ⲛ̅ⲥⲉⲛⲟⲓ̈ ⲁⲛ.
  <span style="color:#b00e23">(ⲓ̅ⲇ̅)</span> ⲥⲛⲁϫⲱⲕ ⲛⲁⲩ ⲉⲃⲟⲗ ⲛ̅ϭⲓ ⲧⲉⲡⲣⲟⲫⲏⲧⲓⲁ
  ⲛ̅ⲏⲥⲁⲓ̈ⲁⲥ ⲉⲧϫⲱ ⲙ̅ⲙⲟⲥ. ϫⲉ ϩⲛ̅ ⲟⲩⲥⲱⲧⲙ̅ ⲧⲉⲧⲛ̅ⲛⲁⲥⲱⲧⲙ̅ ⲛ̅ⲧⲉⲧⲛ̅ⲧⲙ̅ⲛⲟⲓ̈. ⲁⲩⲱ ϩⲛ̅
  ⲟⲩⲛⲁⲩ ⲧⲉⲧⲛⲁⲛⲁⲩ ⲛ̅ⲧⲉⲧⲛ̅ⲧⲙ̅ⲉⲓⲱⲣϩ. <span style="color:#b00e23">(ⲓ̅ⲉ̅)</span>
  ⲁϥⲛ̅ϣⲟⲧ ⲅⲁⲣ ⲛ̅ϭⲓ ⲡϩⲏⲧ ⲙ̅ⲡⲉⲓ̈ⲗⲁⲟⲥ. ⲁⲩⲱ ⲁⲩⲥⲱⲧⲙ̅ ϩⲛ̅ ⲛⲉⲩⲙⲁⲁϫⲉ ϩⲛ̅ ⲟⲩϩⲣⲟϣ. ⲁⲩⲱ
  ⲁⲩϣⲧⲁⲙ ⲛ̅ⲛⲉⲩⲃⲁⲗ ϫⲉ ⲛ̅ⲛⲉⲩⲛⲁⲩ ϩⲛ̅ ⲛⲉⲩⲃⲁⲗ ⲛ̅ⲥⲉⲥⲱⲧⲙ̅ ϩⲙ̅ ⲛⲉⲩⲙⲁⲁϫⲉ. ⲛ̅ⲥⲉⲛⲟⲓ̈ ϩⲙ̅
  ⲡⲉⲩϩⲏⲧ ⲛ̅ⲥⲉⲕⲟⲧⲟⲩ ⲧⲁⲧⲁⲗϭⲟⲟⲩ. <span style="color:#b00e23">(ⲓ̅ⲋ̅)</span>
  ⲛⲁⲓ̈ⲁⲧⲟⲩ ⲛ̅ⲛⲉⲧⲛ̅ⲃⲁⲗ ϫⲉ ⲥⲉⲛⲁⲩ ⲉⲃⲟⲗ. ⲁⲩⲱ ⲛⲉⲧⲛ̅ⲙⲁⲁϫⲉ ϫⲉ ⲥⲉⲥⲱⲧⲙ̅. <span style=
  "color:#b00e23">(ⲓ̅ⲍ̅)</span> ϩⲁⲙⲏⲛ ⲅⲁⲣ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲁ ϩⲁϩ ⲙ̅ⲡⲣⲟⲫⲏⲧⲏⲥ
  ϩⲓ ⲇⲓⲕⲁⲓⲟⲥ ⲉⲡⲉⲓⲑⲩⲙⲉⲓ ⲉⲛⲁⲩ ⲉⲛⲉⲧⲉⲧⲛ̅ⲛⲁⲩ ⲉⲣⲟⲟⲩ ⲁⲩⲱ ⲙ̅ⲡⲟⲩⲛⲁⲩ. ⲁⲩⲱ ⲉⲥⲱⲧⲙ̅ ⲉⲣⲟⲓ̈
  ⲉⲛⲉⲧⲉⲧⲛ̅ⲥⲱⲧⲙ̅ ⲉⲣⲟⲟⲩ ⲁⲩⲱ ⲙ̅ⲡⲟⲩⲥⲱⲧⲙ. <span style="color:#b00e23">(ⲓ̅ⲏ̅)</span>
  ⲛ̅ⲧⲱⲧⲛ̅ ⲇⲉ ⲥⲱⲧⲙ̅ ⲉⲧⲡⲁⲣⲁⲃⲟⲗⲏ ⲙ̅ⲡⲉⲧϫⲟ. <span style=
  "color:#b00e23">(ⲓ̅ⲑ̅)</span> ⲟⲩⲟⲛ ⲛⲓⲙ ⲉⲧⲥⲱⲧⲙ̅ ⲉⲡϣⲁϫⲉ ⲛ̅ⲧⲙⲛ̅ⲧⲣ̅ⲣⲟ ⲉⲛϥ̅ⲛⲟⲓ̈
  ⲙ̅ⲙⲟϥ ⲁⲛ ϣⲁϥⲉⲓ ⲛ̅ϭⲓ ⲡⲡⲟⲛⲏⲣⲟⲥ ⲛϥ̅ⲧⲱⲣⲡ̅ ⲙ̅ⲡⲉⲛⲧⲁⲩϫⲟϥ ϩⲣⲁⲓ̈ ϩⲙ̅ ⲡⲉϥϩⲏⲧ. ⲡⲁⲓ̈
  ⲡⲉⲛⲧⲁⲩϫⲟϥ ϩⲁⲧⲛ̅ ⲧⲉϩⲓⲏ. <span style="color:#b00e23">(ⲕ̅)</span> ⲡⲉⲛⲧⲁⲩϫⲟϥ ⲇⲉ
  ⲉϫⲛ̅ ⲙ̅ⲙⲁ ⲙ̅ⲡⲉⲧⲣⲁ. ⲡⲁⲓ̈ ⲡⲉⲧⲥⲱⲧⲙ̅ ⲉⲡϣⲁϫⲉ ⲉⲧϫⲓ ⲙ̅ⲙⲟϥ ⲛ̅ⲧⲉⲩⲛⲟⲩ ϩⲛ̅ ⲟⲩⲣⲁϣⲉ.
  <span style="color:#b00e23">(ⲕ̅ⲁ̅)</span> ⲙⲛ̅ ⲛⲟⲩⲛⲉ ⲇⲉ ϣⲟⲟⲡ ϩⲣⲁⲓ̈ ⲛ̅ϩⲏⲧϥ̅
  ⲁⲗⲗⲁ ⲟⲩⲡⲣⲟⲥⲟⲩⲟⲉⲓϣ ⲡⲉ. ⲉⲣϣⲁⲛ ⲟⲩⲑⲗⲓⲯⲓⲥ ⲇⲉ ϣⲱⲡⲉ. ⲏ ⲟⲩⲇⲓⲱⲅⲙⲟⲥ ⲉⲧⲃⲉ ⲡϣⲁϫⲉ.
  ⲛ̅ⲧⲉⲩⲛⲟⲩ ϣⲁϥⲥⲕⲁⲛⲇⲁⲗⲓⲍⲉ. <span style="color:#b00e23">(ⲕ̅ⲃ̅)</span> ⲡⲉⲛⲧⲁⲩϫⲟϥ
  ⲇⲉ ⲉϫⲛ̅ ⲛ̅ϣⲟⲛⲧⲉ. ⲡⲁⲓ̈ ⲡⲉⲧⲥⲱⲧⲙ̅ ⲉⲡϣⲁϫⲉ. ⲉⲣⲉ ⲡⲣⲟⲟⲩϣ ⲙ̅ⲡⲉⲓ̈ⲁⲓⲱⲛ ⲙⲛ̅ ⲧⲁⲡⲁⲧⲏ
  ⲛ̅ⲧⲙⲛ̅ⲧⲣⲙ̅ⲙⲁⲟ ⲱϭⲧ ⲙ̅ⲡϣⲁϫⲉ ⲉϥϣⲱⲡⲉ ⲁϫⲛ̅ ⲕⲁⲣⲡⲟⲥ. <span style=
  "color:#b00e23">(ⲕ̅ⲅ̅)</span> ⲡⲉⲛⲧⲁⲩϫⲟϥ ⲇⲉ ⲉϫⲙ̅ ⲡⲕⲁϩ ⲉⲧⲛⲁⲛⲟⲩϥ ⲡⲁⲓ̈ ⲡⲉⲧⲥⲱⲧⲙ̅
  ⲉⲡϣⲁϫⲉ ⲉⲧⲛⲟⲓ̈ ⲙ̅ⲙⲟϥ. ⲉϥϯ ⲕⲁⲣⲡⲟⲥ. ⲟⲩⲁ ⲙⲉⲛ ⲉϥⲉⲓⲣⲉ ⲛ̅ϣⲉ. ⲕⲉⲧ ⲇⲉ ⲛ̅ⲥⲉ. ⲕⲉⲟⲩⲁ ⲇⲉ
  ⲙ̅ⲙⲁⲁⲃ. <span style="color:#b00e23">(ⲕ̅ⲇ̅)</span> ⲁϥⲕⲱ ⲛⲁⲩ ⲉϩⲣⲁⲓ̈
  ⲛ̅ⲕⲉⲡⲁⲣⲁⲃⲟⲗⲏ ⲉϥϫⲱ ⲙ̅ⲙⲟⲥ. ϫⲉ ⲉⲥⲧⲛ̅ⲧⲱⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲉⲩⲣⲱⲙⲉ ⲉⲁϥϫⲟ
  ⲛ̅ⲟⲩϭⲣⲟϭ ⲉⲛⲁⲛⲟⲩϥ ϩⲣⲁⲓ̈ ϩⲛ̅ ⲧⲉϥⲥⲱϣⲉ. <span style="color:#b00e23">(ⲕ̅ⲉ̅)</span>
  ϩⲙ̅ ⲡⲧⲣⲉⲩⲛ̅ⲕⲟⲧⲕ ⲇⲉ ⲛ̅ϭⲓ ⲛ̅ⲣⲱⲙⲉ. ⲁϥⲉⲓ ⲛ̅ϭⲓ ⲡⲉϥϫⲁϫⲉ ⲁϥϫⲟ ⲛ̅ϩⲉⲛⲉⲛⲧⲏϭ ⲛ̅ⲧⲙⲏⲧⲉ
  ⲙ̅ⲡⲥⲟⲩⲟ ⲁϥⲃⲱⲕ. <span style="color:#b00e23">(ⲕ̅ⲋ̅)</span> ⲛ̅ⲧⲉⲣⲉϥϯ ⲟⲩⲱ ⲇⲉ ⲛ̅ϭⲓ
  ⲡⲉⲭⲟⲣⲧⲟⲥ ⲁⲩⲱ ⲁϥⲉⲓⲣⲉ ⲛ̅ⲟⲩⲕⲁⲣⲡⲟⲥ. ⲧⲟⲧⲉ ⲁⲩⲟⲩⲱⲛϩ̅ ⲉⲃⲟⲗ ⲛ̅ϭⲓ ⲛⲉⲛ̅ⲧⲏϭ. <span style=
  "color:#b00e23">(ⲕ̅ⲍ̅)</span> ⲁⲩϯ ⲡⲉⲩⲟⲩⲟⲓ̈ ⲇⲉ ⲛ̅ϭⲓ ⲛ̅ϩⲙ̅ϩⲁⲗ ⲉⲡⲉⲩϫⲟⲉⲓⲥ. ⲉⲩϫⲱ
  ⲙ̅ⲙⲟⲥ ⲛⲁϥ ϫⲉ ⲡϫⲟⲉⲓⲥ ⲙⲏ ⲛ̅ⲟⲩϭⲣⲟϭ ⲉⲛⲁⲛⲟⲩϥ ⲁⲛ ⲡⲉⲛⲧⲁⲕϫⲟϥ ϩⲣⲁⲓ̈ ϩⲛ̅ ⲧⲉⲕⲥⲱϣⲉ
  ⲛ̅ⲧⲁϥϩⲉ ϭⲉ ⲉⲛⲧⲏϭ ⲧⲱⲛ. <span style="color:#b00e23">(ⲕ̅ⲏ̅)</span> ⲛ̅ⲧⲟϥ ⲇⲉ
  ⲡⲉϫⲁϥ ⲛⲁⲩ. ϫⲉ ⲟⲩϫⲁϫⲉ ⲛ̅ⲣⲱⲙⲉ ⲡⲉⲛⲧⲁϥⲉⲓⲣⲉ ⲙ̅ⲡⲁⲓ̈. ⲛ̅ⲧⲟⲟⲩ ⲇⲉ ⲡⲉϫⲁⲩ ⲛⲁϥ. ϫⲉ ⲕⲟⲩⲱϣ
  ϭⲉ ⲉⲧⲣⲉⲛⲃⲱⲕ ⲛ̅ⲧⲛ̅ⲥⲟⲟⲩϩⲟⲩ ⲉϩⲟⲩⲛ. <span style="color:#b00e23">(ⲕ̅ⲑ̅)</span>
  ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ ϫⲉ ⲙ̅ⲙⲟⲛ ⲙⲏⲡⲟⲧⲉ ⲛ̅ⲧⲉⲧⲛ̅ⲥⲱⲟⲩϩ ⲉϩⲟⲩⲛ ⲛ̅ⲛ̅ⲧⲏϭ ⲛ̅ⲧⲉⲧⲛ̅ⲡⲱⲣⲕ
  ⲛⲙ̅ⲙⲁⲩ ⲙ̅ⲡⲕⲉⲥⲟⲩⲟ. <span style="color:#b00e23">(ⲗ̅)</span> ⲁⲗⲱⲧ̅ⲛ ϩⲁⲣⲟⲟⲩ
  ⲛ̅ⲥⲉⲁⲓⲁⲓ ϩⲓ ⲟⲩⲥⲟⲡ ϣⲁ ⲡⲉⲩⲟⲉⲓϣ ⲙ̅ⲡⲱϩⲥ̅. ⲁⲩⲱ ϩⲣⲁⲓ̈ ϩⲙ̅ ⲡⲉⲩⲟⲉⲓϣ ⲙ̅ⲡⲱϩⲥ̅ ϯⲛⲁϫⲟⲟⲥ
  ⲛ̅ⲛⲁϫⲁⲓ̈ⲟϩⲥ̅. ϫⲉ ⲥⲱⲟⲩϩ ⲉϩⲟⲩⲛ ⲛ̅ϣⲟⲣⲡ ⲛ̅ⲛⲉⲛⲧⲏϭ ⲛ̅ⲧⲉⲧⲛ̅ⲙⲟⲣⲟⲩ ⲛ̅ϩⲛ̅ϣⲟⲗ ⲉⲡⲣⲟⲕϩⲟⲩ.
  ⲡⲉⲥⲟⲩⲟ ⲇⲉ ⲛ̅ⲧⲉⲧⲛ̅ⲥⲟⲟⲩϩϥ̅ ⲉϩⲟⲩⲛ ⲉⲧⲁⲁⲡⲟⲑⲏⲕⲏ. <span style=
  "color:#b00e23">(ⲗ̅ⲁ̅)</span> ⲁϥⲕⲱ ⲛⲁⲩ ⲟⲛ ⲉϩⲣⲁⲓ̈ ⲛ̅ⲕⲉⲡⲁⲣⲁⲃⲟⲗⲏ ⲉϥϫⲱ ⲙ̅ⲙⲟⲥ. ϫⲉ
  ⲉⲥⲧⲛ̅ⲧⲱⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲉⲩⲃⲗ̅ⲃⲓⲗⲉ ⲛ̅ϣⲗ̅ⲧⲏⲙ. ⲧⲁⲓ̈ ⲉⲁⲩⲣⲱⲙⲉ ϫⲓⲧⲥ̅ ⲁϥϫⲟ
  ⲙ̅ⲙⲟⲥ ϩⲣⲁⲓ̈ ϩⲛ̅ ⲧⲉϥⲥⲱϣⲉ. <span style="color:#b00e23">(ⲗ̅ⲃ̅)</span> ⲧⲁⲓ̈ ⲙⲉⲛ
  ⲉⲩⲕⲟⲩⲓ̈ ⲧⲉ ⲉⲛⲉϭⲣⲟⲟϭ ⲧⲏⲣⲟⲩ. ϩⲟⲧⲁⲛ ⲇⲉ ⲉⲥϣⲁⲛⲁⲩⲝⲁⲛⲉ ϣⲁⲥⲣ̅ ⲟⲩⲛⲟϭ ⲛ̅ⲟⲩⲟⲟⲧⲉ. ⲛⲥ̅ϣⲱⲡⲉ
  ⲉⲩⲛⲟϭ ⲛ̅ϣⲏⲛ. ϩⲱⲥⲧⲉ ⲛ̅ⲥⲉⲉⲓ ⲛ̅ϭⲓ ⲛ̅ϩⲁⲗⲁⲧⲉ ⲛ̅ⲧⲡⲉ ⲛ̅ⲥⲉⲟⲩⲱϩ ϩⲣⲁⲓ̈ ϩⲛ̅ ⲛⲉⲥⲕⲗⲁⲇⲟⲥ.
  <span style="color:#b00e23">(ⲗ̅ⲅ̅)</span> ⲁϥϫⲱ ⲛⲁⲩ ⲛ̅ⲕⲉⲡⲁⲣⲁⲃⲟⲗⲏ ⲉϥϫⲱ ⲙ̅ⲙⲟⲥ.
  ϫⲉ ⲉⲥⲧⲛ̅ⲧⲱⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛⲙⲡⲏⲩⲉ ⲉⲩⲑⲁⲃ ⲉⲁⲩⲥϩⲓⲙⲉ ϫⲓⲧϥ̅ ⲁⲥϩⲟⲡϥ̅ ϩⲛ̅ ϣⲟⲙⲛ̅ⲧ
  ⲛ̅ϣⲓ ⲛ̅ⲛⲟⲉⲓⲧ ϣⲁⲛⲧⲉϥϫⲓ ⲑⲁⲃ ⲧⲏⲣϥ. <span style="color:#b00e23">(ⲗ̅ⲇ̅)</span>
  ⲛⲁⲓ̈ ⲇⲉ ⲧⲏⲣⲟⲩ ⲁϥϫⲟⲟⲩ ⲛ̅ϭⲓ ⲓ̅ⲥ̅ ϩⲛ̅ ϩⲉⲛⲡⲁⲣⲁⲃⲟⲗⲏ ⲛ̅ⲙ̅ⲙⲏⲏϣⲉ. ⲁⲩⲱ ⲁϫⲙ̅ ⲡⲁⲣⲁⲃⲟⲗⲏ
  ⲙ̅ⲡⲉϥϫⲉ ⲗⲁⲁⲩ ⲛⲁⲩ. <span style="color:#b00e23">(ⲗ̅ⲉ̅)</span> ϫⲉⲕⲁⲥ ⲉϥⲉϫⲱⲕ ⲉⲃⲟⲗ
  ⲛ̅ϭⲓ ⲡⲉⲛⲧⲁⲩϫⲟⲟϥ ϩⲓⲧⲙ̅ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. ϫⲉ ϯⲛⲁⲟⲩⲱⲛ ⲉⲣⲱⲓ̈ ϩⲛ̅ ϩⲉⲛⲡⲁⲣⲁⲃⲟⲗⲏ
  ⲛ̅ⲧⲁϫⲱ ⲛ̅ⲛⲉⲧϩⲏⲡ ϫⲓⲛ ⲉⲡϣⲁⲥⲱⲛⲧ̅ ⲙ̅ⲡⲕⲟⲥⲙⲟⲥ. <span style=
  "color:#b00e23">(ⲗ̅ⲋ̅)</span> ⲧⲟⲧⲉ ⲁϥⲕⲱ ⲛ̅ⲙ̅ⲙⲏⲏϣⲉ ⲁϥⲉⲓ ⲉϩⲣⲁⲓ̈ ⲉⲡⲏⲓ̈. ⲁⲩϯ
  ⲡⲉⲩⲟⲩⲟⲓ̈ ⲉⲣⲟϥ ⲛ̅ϭⲓ ⲛⲉϥⲙⲁⲑⲏⲧⲏⲥ ⲉⲩϫⲱ ⲙ̅ⲙⲟⲥ. ϫⲉ ⲃⲱⲗ ⲉⲣⲟⲛ ⲛ̅ⲧⲡⲁⲣⲁⲃⲟⲗⲏ ⲛ̅ⲛⲉⲛ̅ⲧⲏϭ
  ⲛ̅ⲧⲥⲱϣⲉ. <span style="color:#b00e23">(ⲗ̅ⲍ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ
  ⲙ̅ⲙⲟⲥ. ϫⲉ ⲡⲉⲧϫⲟ ⲙ̅ⲡⲉϭⲣⲟϭ ⲉⲧⲛⲁⲛⲟⲩϥ ⲡⲉ ⲡϣⲏⲣⲉ ⲙ̅ⲡⲣⲱⲙⲉ. <span style=
  "color:#b00e23">(ⲗ̅ⲏ̅)</span> ⲧⲥⲱϣⲉ ⲇⲉ ⲡⲉ ⲡⲕⲟⲥⲙⲟⲥ. ⲡⲉϭⲣⲟϭ ⲉⲧⲛⲁⲛⲟⲩϥ ⲛⲉ ⲛ̅ϣⲏⲣⲉ
  ⲛ̅ⲧⲙⲛ̅ⲧⲣ̅ⲣⲟ. ⲛⲉⲛ̅ⲧⲏϭ ⲇⲉ ⲛⲉ ⲛ̅ϣⲏⲣⲉ ⲙ̅ⲡⲡⲟⲛⲏⲣⲟⲥ. <span style=
  "color:#b00e23">(ⲗ̅ⲑ̅)</span> ⲡϫⲁϫⲉ ⲛ̅ⲧⲁϥϫⲟⲟⲩ ⲡⲉ ⲡⲇⲓⲁⲃⲟⲗⲟⲥ. ⲡⲱϩⲥ̅ ⲇⲉ ⲡⲉ
  ⲧⲥⲩⲛⲧⲉⲗⲉⲓⲁ ⲙ̅ⲡⲁⲓⲱⲛ. ⲛ̅ϫⲁⲓ̈ⲟϩⲥ ⲇⲉ ⲛⲉ ⲛ̅ⲁⲅⲅⲉⲗⲟⲥ. <span style=
  "color:#b00e23">(ⲙ̅)</span> ⲛ̅ⲑⲉ ϭⲉ ⲛ̅ϣⲁⲩⲥⲱⲟⲩϩ ⲉϩⲟⲩⲛ ⲛ̅ⲛⲉⲛ̅ⲧⲏϭ. ⲛ̅ⲥⲉⲣⲟⲕϩⲟⲩ
  ϩⲣⲁⲓ̈ ϩⲛ̅ ⲟⲩⲕⲱϩⲧ̅. ⲧⲁⲓ̈ ⲧⲉ ⲑⲉ ⲉⲧⲛⲁϣⲱⲡⲉ ϩⲣⲁⲓ̈ ϩⲛ ⲧⲥⲩⲛⲧⲉⲗⲉⲓⲁ ⲙ̅ⲡⲁⲓⲱⲛ.
  <span style="color:#b00e23">(ⲙ̅ⲁ̅)</span> ⲡϣⲏⲣⲉ ⲙ̅ⲡⲣⲱⲙⲉ ⲛⲁϫⲟⲟⲩ ⲛ̅ⲛⲉϥⲁⲅⲅⲉⲗⲟⲥ.
  ⲛ̅ⲥⲉⲥⲱⲟⲩϩ ⲉϩⲟⲩⲛ ⲉⲃⲟⲗ ϩⲛ̅ ⲧⲉϥⲙⲛ̅ⲧⲣ̅ⲣⲟ ⲛ̅ⲛⲉⲥⲕⲁⲛⲇⲁⲗⲟⲛ ⲧⲏⲣⲟⲩ ⲙⲛ̅ ⲛⲉⲧⲉⲓⲣⲉ
  ⲛ̅ⲧⲁⲛⲟⲙⲓⲁ. <span style="color:#b00e23">(ⲙ̅ⲃ̅)</span> ⲛ̅ⲥⲉⲛⲟϫⲟⲩ ⲉϩⲣⲁⲓ̈ ⲉⲧⲉϩⲣⲱ
  ⲛ̅ⲥⲁⲧⲉ. ⲉϥⲛⲁϣⲱⲡⲉ ⲙ̅ⲙⲁⲩ ⲛ̅ϭⲓ ⲡⲣⲓⲙⲉ ⲁⲩⲱ ⲡϭⲁϩϭϩ̅ ⲛ̅ⲛ̅ⲟⲃϩⲉ. <span style=
  "color:#b00e23">(ⲙ̅ⲅ̅)</span> ⲧⲟⲧⲉ ⲛ̅ⲇⲓⲕⲁⲓⲟⲥ ⲥⲉⲛⲁⲣ̅ⲟⲩⲟⲉⲓⲛ ⲛ̅ⲑⲉ ⲙ̅ⲡⲣⲏ ϩⲛ̅
  ⲧⲙⲛ̅ⲧⲣ̅ⲣⲟ ⲙ̅ⲡⲉⲩⲉⲓⲱⲧ. ⲡⲉⲧⲉ ⲟⲩⲛ̅ⲧϥ̅ ⲙⲁⲁϫⲉ ⲙ̅ⲙⲁⲩ ⲉⲥⲱⲧⲙ̅ ⲙⲁⲣⲉϥⲥⲱⲧⲙ̅. <span style=
  "color:#b00e23">(ⲙ̅ⲇ̅)</span> ⲉⲥⲧⲛ̅ⲧⲱⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲉⲩⲁϩⲟ ⲉϥϩⲏⲡ
  ϩⲛ̅ ⲧⲥⲱϣⲉ ⲡⲁⲓ̈ ⲛ̅ⲧⲁ ⲟⲩⲣⲱⲙⲉ ϩⲉ ⲉⲣⲟϥ ⲁϥϩⲟⲡϥ̅. ⲁⲩⲱ ⲉⲃⲟⲗ ϩⲙ̅ ⲡⲉϥⲣⲁϣⲉ. ϣⲁϥⲃⲱⲕ ⲛϥ̅ϯ
  ⲉⲃⲟⲗ ⲛ̅ⲛ̅ⲕⲁ ⲛⲓⲙ ⲉⲧϣⲟⲟⲡ ⲛⲁϥ ⲛϥ̅ϣⲱⲡ ⲛ̅ⲧⲥⲱϣⲉ ⲉⲧⲙ̅ⲙⲁⲩ. <span style=
  "color:#b00e23">(ⲙ̅ⲉ̅)</span> ⲡⲁⲗⲓⲛ ⲟⲛ ⲉⲥⲧⲛ̅ⲧⲱⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ
  ⲉⲩⲣⲱⲙⲉ ⲛ̅ⲉϣⲱⲧ ⲉϥϣⲓⲛⲉ ⲛ̅ⲥⲁ ϩⲉⲛⲱⲛⲉⲙⲙⲉ ⲉⲛⲁⲛⲟⲩⲟⲩ. <span style=
  "color:#b00e23">(ⲙ̅ⲋ̅)</span> ⲛ̅ⲧⲉⲣⲉϥϩⲉ ⲇⲉ ⲉⲩⲱⲛⲉⲙⲙⲉ ⲉⲛⲁϣⲉ ⲥⲟⲩⲛⲧϥ̅. ⲁϥⲃⲱⲕ ⲁϥϯ
  ⲉⲃⲟⲗ ⲛ̅ⲛ̅ⲕⲁ ⲛⲓⲙ ⲉⲧⲛ̅ⲧⲁϥ ⲁϥϣⲟⲡϥ̅ ⲛⲁϥ. <span style=
  "color:#b00e23">(ⲙ̅ⲍ̅)</span> ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲉⲥⲧⲛ̅ⲧⲱⲛ ⲉⲩⲁⲃⲱ ⲉⲁⲩⲛⲟϫⲥ̅
  ⲉⲑⲁⲗⲁⲥⲥⲁ. ⲉⲁⲥⲥⲱⲟⲩϩ ⲉϩⲟⲩⲛ ⲛ̅ⲅⲉⲛⲟⲥ ⲛⲓⲙ ⲛ̅ⲧⲏⲃⲧ̅. <span style=
  "color:#b00e23">(ⲙ̅ⲏ̅)</span> ⲧⲁⲓ̈ ⲛ̅ⲧⲉⲣⲉⲥⲙⲟⲩϩ ⲁⲩⲉⲓⲛⲉ ⲙ̅ⲙⲟⲥ ⲉϩⲣⲁⲓ. ⲁⲩⲱ
  ⲁⲩϩⲙⲟⲟⲥ ϩⲓ ⲡⲉⲕⲣⲟ. ⲁⲩⲕⲱⲧϥ̅ ⲛ̅ⲛⲉⲧⲛⲁⲛⲟⲩⲟⲩ ⲉⲛⲉⲩϩⲛⲁⲁⲩ. ⲛⲉⲑⲟⲟⲩ ⲇⲉ ⲁⲩⲛⲟϫⲟⲩ ⲉⲃⲟⲗ.
  <span style="color:#b00e23">(ⲙ̅ⲑ̅)</span> ⲧⲁⲓ̈ ⲧⲉ ⲑⲉ ⲉⲧⲛⲁϣⲱⲡⲉ ϩⲣⲁⲓ̈ ϩⲛ̅
  ⲧⲥⲩⲛⲧⲉⲗⲉⲓⲁ ⲙ̅ⲡⲁⲓⲱⲛ. ⲥⲉⲛⲏⲩ ⲉⲃⲟⲗ ⲛ̅ϭⲓ ⲛ̅ⲁⲅⲅⲉⲗⲟⲥ ⲛ̅ⲥⲉⲡⲱⲣϫ̅ ⲉⲃⲟⲗ ⲛ̅ⲙ̅ⲡⲟⲛⲏⲣⲟⲥ
  ⲛ̅ⲧⲙⲏⲧⲉ ⲛ̅ⲛ̅ⲇⲓⲕⲁⲓⲟⲥ. <span style="color:#b00e23">(ⲛ̅)</span> ⲛ̅ⲥⲉⲛⲟⲩϫⲉ ⲙ̅ⲙⲟⲟⲩ
  ⲉϩⲣⲁⲓ̈ ⲉⲧⲉϩⲣⲱ ⲛ̅ⲥⲁⲧⲉ. ϥⲛⲁϣⲱⲡⲉ ⲙ̅ⲙⲁⲩ ⲛ̅ϭⲓ ⲡⲣⲓⲙⲉ ⲁⲩⲱ ⲡϭⲁϩϭ̅ ⲛ̅ⲛⲟⲃϩⲉ.
  <span style="color:#b00e23">(ⲛ̅ⲁ̅)</span> ⲁⲧⲉⲧⲛⲛⲟⲓ̈ ⲛ̅ⲛⲁⲓ ⲧⲏⲣⲟⲩ. ⲡⲉϫⲁⲩ ϫⲉ ⲁϩⲉ
  ⲡϫⲟⲉⲓⲥ. <span style="color:#b00e23">(ⲛ̅ⲃ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ ϫⲉ ⲉⲧⲃⲉ
  ⲡⲁⲓ̈ ⲅⲣⲁⲙⲙⲁⲧⲉⲩⲥ ⲛⲓⲙ ⲉⲁϥϫⲓ ⲥⲃⲱ ⲉⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲉϥⲧⲛ̅ⲧⲱⲛ ⲉⲩⲣⲱⲙⲉ ⲛ̅ⲣⲙⲙⲁⲟ.
  ⲡⲁⲓ̈ ⲉⲧⲛⲟⲩϫⲉ ⲉⲃⲟⲗ ϩⲙ̅ ⲡⲉϥⲁϩⲟ ⲛ̅ϩⲉⲛⲃⲣ̅ⲣⲉ ⲙ̅ⲛ ϩⲉⲁⲥ. <span style=
  "color:#b00e23">(ⲛ̅ⲅ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲓ̅ⲥ̅ ⲟⲩⲱ ⲛ̅ⲛⲉⲓ̈ⲡⲁⲣⲁⲃⲟⲗⲏ
  ⲁϥⲡⲱⲱⲛⲉ ⲉⲃⲟⲗ ϩ̅ⲙ ⲡⲙⲁ ⲉⲧⲙ̅ⲙⲁⲩ. <span style="color:#b00e23">(ⲛ̅ⲇ̅)</span> ⲁϥⲉⲓ
  ⲉϩⲣⲁⲓ̈ ⲉⲡⲉϥϯⲙⲉ ⲁϥϯⲥⲃⲱ ⲛⲁⲩ ϩⲣⲁⲓ̈ ϩⲛ̅ ⲧⲉⲩⲥⲩⲛⲁⲅⲱⲅⲏ. ϩⲱⲥⲧⲉ ⲉⲧⲣⲉⲩ̅ⲣϣⲡⲏⲣⲉ ⲛ̅ⲥⲉϫⲟⲟⲥ
  ϫⲉ ⲛ̅ⲧⲁ ⲡⲁⲓ̈ ϩⲉ ⲉⲧⲉⲓ̈ⲥⲟⲫⲓⲁ ⲧⲱⲛ ⲙⲛ̅ ⲛⲉⲓ̈ϭⲟⲙ. <span style=
  "color:#b00e23">(ⲛ̅ⲉ̅)</span> ⲙⲏ ⲙ̅ⲡⲁⲓ̈ ⲁⲛ ⲡⲉ ⲡϣⲏⲣⲉ ⲙ̅ⲡϩⲁϣⲉ. ⲙⲏ ⲛ̅ⲧⲉϥⲙⲁⲁⲩ ⲁⲛ
  ⲧⲉ ⲛ̅ϣⲁⲩⲙⲟⲩⲧⲉ ⲉⲣⲟⲥ ϫⲉ ⲙⲁⲣⲓϩⲁⲙ. ⲁⲩⲱ ⲛⲉϥⲥⲛⲏⲩ ⲡⲉ ⲓ̈ⲁⲕⲱⲃⲟⲥ. ⲙⲛ̅ ⲓ̈ⲱⲥⲏⲥ. ⲙⲛ̅
  ⲥⲓⲙⲱⲛ. ⲙⲛ̅ ⲓ̈ⲟⲩⲇⲁⲥ. <span style="color:#b00e23">(ⲛ̅ⲋ̅)</span> ⲁⲩⲱ ⲛⲉϥⲥⲱⲛⲉ
  ⲛ̅ⲥⲓⲙⲱⲛ ⲙⲏ ⲛ̅ⲥⲉϣⲟⲟⲡ ⲁⲛ ⲧⲏⲣⲟⲩ ϩⲁⲧⲏⲛ. ⲛ̅ⲧⲁ ⲡⲁⲓ̈ ϭⲉ ϩⲉ ⲉⲛⲁⲓ̈ ⲧⲏⲣⲟⲩ ⲧⲱⲛ.
  <span style="color:#b00e23">(ⲛ̅ⲍ̅)</span> ⲁⲩⲱ ⲛⲉⲩⲥⲕⲁⲛⲇⲁⲗⲓⲍⲉ ⲛ̅ϩⲏⲧϥ̅. ⲓ̅ⲥ̅ ⲇⲉ
  ⲡⲉϫⲁϥ ⲛⲁⲩ. ϫⲉ ⲙⲛ̅ ⲡⲣⲟⲫⲏⲧⲏⲥ ⲥⲏϣ ⲉⲓⲙⲏⲧⲉⲓ ϩⲣⲁⲓ̈ ϩⲛ̅ ⲡⲉϥϯⲙⲉ ⲙ̅ⲙⲓⲛ ⲙ̅ⲙⲟϥ. ⲁⲩⲱ
  ϩⲣⲁⲓ̈ ϩⲙ̅ ⲡⲉϥⲏⲓ̈. <span style="color:#b00e23">(ⲛ̅ⲏ̅)</span> ⲙ̅ⲡⲉϥⲣ̅ ϩⲁϩ ⲛ̅ϭⲟⲙ
  ϩⲙ̅ ⲡⲙⲁ ⲉⲧⲙ̅ⲙⲁⲩ ⲉⲧⲃⲉ ⲧⲉⲩⲙⲛ̅ⲧⲁⲧⲛⲁϩⲧⲉ.</p>

  <h3 id="gospel_of_st._matthew14">14</h3>

  <p><span style="color:#b00e23">(ⲁ̅)</span> ϩⲙ̅ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲁϥⲥⲱⲧⲙ̅ ⲛ̅ϭⲓ
  ϩⲏⲣⲱⲇⲏⲥ ⲡⲧⲉⲧⲣⲁⲁⲣⲭⲏⲥ ⲉⲡⲥⲟⲉⲓⲧ ⲛ̅ⲓ̅ⲥ̅. <span style="color:#b00e23">(ⲃ̅)</span>
  ⲡⲉϫⲁϥ ⲛ̅ⲛⲉϥϩⲙ̅ϩⲁⲗ. ϫⲉ ⲡⲁⲓ̈ ⲡⲉ ⲓ̈ⲱϩⲁⲛⲛⲏⲥ ⲡⲃⲁⲡⲧⲓⲥⲧⲏⲥ. ⲛ̅ⲧⲟϥ ⲇⲉ ⲡⲉⲛⲧⲁϥⲧⲱⲟⲩⲛ ⲉⲃⲟⲗ
  ϩⲛ̅ ⲛⲉⲧⲙⲟⲟⲩⲧ ⲉⲧⲃⲉ ⲡⲁⲓ̈ ⲛⲉⲓ̈ϭⲟⲙ ⲉⲛⲉⲣⲅⲉⲓ ϩⲣⲁⲓ̈ ⲛ̅ϩⲏⲧϥ̅. <span style=
  "color:#b00e23">(ⲅ̅)</span> ϩⲏⲣⲱⲇⲏⲥ ⲅⲁⲣ ϩⲙ̅ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲁϥⲁⲙⲁϩⲧⲉ
  ⲛ̅ⲓ̈ⲱϩⲁⲛⲛⲏⲥ ⲁϥⲙⲟⲣϥ̅ ⲁϥⲕⲱ ⲙ̅ⲙⲟϥ ϩⲙ̅ ⲡⲉϣⲧⲉⲕⲟ ⲉⲧⲃⲉ ϩⲏⲣⲱⲇⲓⲁⲥ ⲑⲓⲙⲉ ⲙ̅ⲫⲓⲗⲓⲡⲡⲟⲥ
  ⲡⲉϥⲥⲟⲛ. <span style="color:#b00e23">(ⲇ̅)</span> ⲛⲉⲣⲉ ⲓ̈ⲱϩⲁⲛⲛⲏⲥ ⲅⲁⲣ ϫⲱ ⲙ̅ⲙⲟⲥ
  ⲛⲁϥ. ϫⲉ ⲟⲩⲕ ⲉⲝⲉⲥⲧⲉⲓ ⲛⲁⲕ ⲉϫⲓ ⲙ̅ⲙⲟⲥ. <span style="color:#b00e23">(ⲉ̅)</span>
  ⲁⲩⲱ ⲛⲉϥⲟⲩⲱϣ ⲉⲙⲟⲟⲩⲧϥ̅ ⲁϥⲣ̅ϩⲟⲧⲉ ϩⲏⲧϥ̅ ⲙ̅ⲡⲙⲏⲏϣⲉ ⲉⲃⲟⲗ ϫⲉ ⲉⲛⲉⲩϫⲓ ⲙ̅ⲙⲟϥ ⲡⲉ ϩⲱⲥ
  ⲡⲣⲟⲫⲏⲧⲏⲥ. <span style="color:#b00e23">(ⲋ̅)</span> ⲛ̅ⲧⲉⲣⲉϥϣⲱⲡⲉ ⲇⲉ ⲛ̅ϭⲓ
  ⲡϩⲟⲩⲙⲓⲥⲉ ⲛ̅ϩⲏⲣⲱⲇⲏⲥ ⲁⲥϭⲟⲥϭⲥ̅ ⲛ̅ϭⲓ ⲧϣⲉⲉⲣⲉ ⲛ̅ϩⲏⲣⲱⲇⲓⲁⲥ ⲛ̅ⲧⲙⲏⲧⲉ. ⲁⲥⲣⲁⲛⲁϥ
  ⲛ̅ϩⲏⲣⲱⲇⲏⲥ. <span style="color:#b00e23">(ⲍ̅)</span> ⲁⲩⲱ ϩⲛ ⲟⲩⲁⲛⲁϣ ⲁϥϩⲟⲙⲟⲗⲟⲅⲉⲓ
  ⲉϯ ⲛⲁⲥ ⲙ̅ⲡⲉⲧⲥⲛⲁⲁⲓⲧⲉⲓ ⲙ̅ⲙⲟϥ. <span style="color:#b00e23">(ⲏ̅)</span> ⲛ̅ⲧⲟⲥ ⲇⲉ
  ⲁⲩⲧⲟⲩⲛⲉⲓⲁⲧⲥ̅ ⲉⲃⲟⲗ ϩⲓⲧⲛ̅ ⲧⲉⲥⲙⲁⲁⲩ ⲡⲉϫⲁⲥ. ϫⲉ ⲙⲁ ⲛⲁⲓ̈ ϩⲙ̅ ⲡⲉⲓ̈ⲙⲁ ⲛ̅ⲧⲁⲡⲉ
  ⲛ̅ⲓ̈ⲱϩⲁⲛⲛⲏⲥ ⲡⲃⲁⲡⲧⲓⲥⲧⲏⲥ ϩⲓϫⲛ̅ ⲟⲩⲡⲓⲛⲁⲝ. <span style="color:#b00e23">(ⲑ̅)</span>
  ⲁϥⲗⲩⲡⲉⲓ ⲛ̅ϭⲓ ⲡⲣ̅ⲣⲟ ⲉⲙⲁⲧⲉ. ⲉⲧⲃⲉ ⲛ̅ⲁⲛⲁⲩϣ ⲇⲉ ⲙⲛ̅ ⲛ̅ⲉⲧⲛⲏϫ ⲛⲙ̅ⲙⲁϥ ⲁϥⲟⲩⲁϩⲥⲁϩⲛⲉ ⲉϯ
  ⲙ̅ⲙⲟⲥ ⲛⲁⲥ. <span style="color:#b00e23">(ⲓ̅)</span> ⲁϥϫⲟⲟⲩ ⲁϥϥⲓ ⲛ̅ⲧⲁⲡⲉ
  ⲛ̅ⲓ̈ⲱϩⲁⲛⲛⲏⲥ ϩⲙ̅ ⲡⲉϣⲧⲉⲕⲟ. <span style="color:#b00e23">(ⲓ̅ⲁ̅)</span> ⲁⲩⲉⲓⲛⲉ
  ⲙ̅ⲙⲟⲥ ϩⲓϫⲙ̅ ⲡⲡⲓⲛⲁⲝ ⲁⲩⲧⲁⲁⲥ ⲛ̅ⲧϣⲉⲉⲣⲉ ϣⲏⲙ. ⲁⲥⲉⲓⲛⲉ ⲙ̅ⲙⲟⲥ ⲛ̅ⲧⲉⲥⲙⲁⲁⲩ. <span style=
  "color:#b00e23">(ⲓ̅ⲃ̅)</span> ⲛⲉϥⲙⲁⲑⲏⲧⲏⲥ ⲇⲉ ⲁⲩϯ ⲡⲉⲩⲟⲩⲟⲓ̈ ⲁⲩϥⲓ ⲙ̅ⲡⲉϥⲥⲱⲙⲁ
  ⲁⲩⲧⲟⲙⲥϥ̅ ⲁⲩⲉⲓ ⲁⲩϫⲓ ⲡⲟⲩⲱ ⲛ̅ⲓ̅ⲥ̅. <span style="color:#b00e23">(ⲓ̅ⲅ̅)</span>
  ⲁⲥⲱⲧⲙ̅ ⲇⲉ ⲛ̅ϭⲓ ⲓ̅ⲥ̅ ⲁϥⲁⲛⲁⲭⲱⲣⲉⲓ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ ϩⲓ ⲟⲩϫⲟⲓ̈ ⲉⲩⲙⲁ ⲛ̅ϫⲁⲓⲉ
  ⲙⲁⲩⲁⲁϥ. ⲁⲩⲥⲱⲧⲙ̅ ⲇⲉ ⲛ̅ϭⲓ ⲙ̅ⲙⲏⲏϣⲉ ⲁⲩⲟⲩⲁϩⲟⲩ ⲛ̅ⲥⲱϥ ⲡⲉⲍⲏ ⲉⲃⲟⲗ ϩⲛ̅ ⲙ̅ⲡⲟⲗⲓⲥ.
  <span style="color:#b00e23">(ⲓ̅ⲇ̅)</span> ⲁϥⲉⲓ ⲉⲃⲟⲗ ⲁϥⲛⲁⲩ ⲉⲩⲛⲟϭ ⲙ̅ⲙⲏⲏϣⲉ.
  ⲁϥϣⲛ̅ϩⲧⲏϥ ⲉϩⲣⲁⲓ̈ ⲉϫⲱⲟⲩ. ⲁⲩⲱ ⲁϥⲣ̅ⲡⲁϩⲣⲉ ⲉⲛⲉⲧϣⲱⲛⲉ ⲛ̅ϩⲏⲧⲟⲩ. <span style=
  "color:#b00e23">(ⲓ̅ⲉ̅)</span> ⲣⲟⲩϩⲉ ⲇⲉ ⲛ̅ⲧⲉⲣⲉϥϣⲱⲡⲉ ⲁⲩϯ ⲡⲉⲩⲟⲩⲟⲓ̈ ⲉⲣⲟϥ ⲛ̅ϭⲓ
  ⲛⲉϥⲙⲁⲑⲏⲧⲏⲥ ⲉⲩϫⲱ ⲙ̅ⲙⲟⲥ. ϫⲉ ⲡⲙⲁ ⲟⲩϫⲁⲓⲉ ⲡⲉ. ⲁⲩⲱ ⲁ ⲡⲛⲁⲩ ⲟⲩⲉⲓⲛⲉ. ⲕⲁ ⲙ̅ⲙⲏⲏϣⲉ ⲉⲃⲟⲗ
  ϫⲉⲕⲁⲥ ⲉⲩⲉⲃⲱⲕ ⲉⲛⲉⲧⲙⲉ ⲉⲧⲙ̅ⲡⲉⲩⲕⲱⲧⲉ ⲛ̅ⲥⲉϣⲱⲡ ⲛⲁⲩ ⲙ̅ⲡⲉⲧⲟⲩⲛⲁⲟⲩⲟⲙϥ̅. <span style=
  "color:#b00e23">(ⲓ̅ⲋ̅)</span> ⲓ̅ⲥ̅ ⲇⲉ ⲡⲉϫⲁϥ ⲛⲁⲩ ϫⲉ ⲛ̅ⲥⲉⲣⲭⲣⲓⲁ ⲁⲛ ⲉⲧⲣⲉⲩⲃⲱⲕ.
  ⲛ̅ⲧⲱⲧⲛ̅ ϯ ⲛⲁⲩ ⲉⲧⲣⲉⲩⲟⲩⲱⲙ. <span style="color:#b00e23">(ⲓ̅ⲍ̅)</span> ⲛ̅ⲧⲟⲟⲩ ⲇⲉ
  ⲡⲉϫⲁⲩ ⲛⲁϥ. ϫⲉ ⲙⲛ̅ⲧⲁⲛ ⲗⲁⲁⲩ ⲙ̅ⲡⲉⲓ̈ⲙⲁ ⲛ̅ⲥⲁ ϯⲟⲩ ⲛ̅ⲟⲉⲓⲕ ⲙⲛ̅ ⲧⲏⲃⲧ̅ ⲥⲛⲁⲩ.
  <span style="color:#b00e23">(ⲓ̅ⲏ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ ϫⲉ ⲁⲩⲉⲓⲥⲟⲩ ⲛⲁⲓ̈
  ⲉⲡⲉⲓ̈ⲙⲁ. <span style="color:#b00e23">(ⲓ̅ⲑ̅)</span> ⲁϥⲟⲩⲉϩⲥⲁϩⲛⲉ ⲉⲧⲣⲉ ⲛ̅ⲙ̅ⲏⲏϣⲉ
  ⲛⲟϫⲟⲩ ⲉϩⲣⲁⲓ ⲉϫⲙ̅ ⲡⲉⲭⲟⲣⲧⲟⲥ ⲁϥϫⲓ ⲙ̅ⲡϯⲟⲩ ⲛ̅ⲟⲉⲓⲕ ⲙⲛ̅ ⲡⲧⲏⲃⲧ ⲥⲛⲁⲩ. ⲁϥϥⲓ ⲉⲓⲁⲧϥ̅ ⲇⲉ
  ⲉϩⲣⲁⲓ̈ ⲉⲧⲡⲉ ⲁϥⲥⲙⲟⲩ ⲉⲣⲟⲟⲩ ⲁϥⲡⲟϣⲟⲩ ⲁϥϯ ⲛ̅ⲛ̅ⲟⲉⲓⲕ ⲛ̅ⲛⲉϥⲙⲁⲑⲏⲧⲏⲥ. ⲙ̅ⲙⲁⲑⲏⲧⲏⲥ ⲇⲉ
  ⲛ̅ⲙ̅ⲙⲏⲏϣⲉ. <span style="color:#b00e23">(ⲕ̅)</span> ⲁⲩⲟⲩⲱⲙ ⲇⲉ ⲧⲏⲣⲟⲩ ⲁⲩⲱ ⲁⲩⲥⲉⲓ.
  ⲁⲩϥⲓ ⲛ̅ⲛ̅ⲗⲁⲕⲙ ⲛ̅ⲧⲁⲩⲥⲉⲉⲡⲉ ⲙⲛ̅ⲧⲥ̅ⲛⲟⲟⲩⲥ ⲛ̅ⲕⲟⲧ ⲉⲩⲙⲉϩ. <span style=
  "color:#b00e23">(ⲕ̅ⲁ̅)</span> ⲛⲉⲧⲟⲩⲱⲙ ⲇⲉ ⲛⲉⲩⲛⲁⲣ̅ ⲁϯⲟⲩ ⲛ̅ϣⲟ ⲛ̅ⲣⲱⲙⲉ ⲭⲱⲣⲓⲥ ϣⲏⲣⲉ
  ϣⲏⲙ ϩⲓ ⲥϩⲓⲙⲉ. <span style="color:#b00e23">(ⲕ̅ⲃ̅)</span> ⲛ̅ⲧⲉⲩⲛⲟⲩ ⲇⲉ
  ⲁϥⲁⲛⲁⲅⲕⲁⲍⲉ ⲛ̅ⲛⲉϥⲙⲁⲑⲏⲧⲏⲥ ⲉⲧⲁⲗⲉ ⲉⲡϫⲟⲓ̈. ⲁⲩⲱ ⲉⲣ̅ϣⲟⲣⲡ̅ ⲉⲣⲟϥ ⲉⲡⲉⲕⲣⲟ ϣⲁⲛⲧⲉϥⲕⲱ ⲉⲃⲟⲗ
  ⲛ̅ⲙ̅ⲙⲏⲏϣⲉ. <span style="color:#b00e23">(ⲕ̅ⲅ̅)</span> ⲛ̅ⲧⲉⲣⲉϥⲕⲱ ⲇⲉ ⲉⲃⲟⲗ
  ⲛ̅ⲙ̅ⲙⲏⲏϣⲉ ⲁϥⲁⲗⲉ ⲉϩⲣⲁⲓ̈ ⲉϫⲙ̅ ⲡⲧⲟⲟⲩ ⲙⲁⲩⲁⲁϥ ⲁϥϣⲗⲏⲗ. ⲣⲟⲩϩⲉ ⲇⲉ ⲛ̅ⲧⲉⲣⲉϥϣⲱⲡⲉ ⲛⲉϥϩⲙ̅
  ⲡⲙⲁ ⲉⲧⲙ̅ⲙⲁⲩ ⲙⲁⲩⲁⲁϥ. <span style="color:#b00e23">(ⲕ̅ⲇ̅)</span> ⲡϫⲟⲓ̈ ⲇⲉ
  ⲛⲉϥⲟⲩⲏⲩ ⲉⲃⲟⲗ ⲉⲡⲉⲕⲣⲟ ⲛ̅ⲟⲩⲙⲏⲏϣⲉ ⲛ̅ⲥⲧⲁⲇⲓⲟⲛ ⲉⲩⲙⲟⲩⲕϩ̅ ⲙ̅ⲙⲟϥ ⲉⲃⲟⲗ ϩⲓⲧⲟⲟⲧⲟⲩ
  ⲛ̅ⲛ̅ϩⲓⲙⲏ. ⲡⲧⲏⲩ ⲅⲁⲣ ⲛⲉϥϯ ⲟⲩⲃⲏⲩ ⲡⲉ. <span style="color:#b00e23">(ⲕ̅ⲉ̅)</span>
  ϩⲛ̅ ⲧⲙⲉϩϥⲧⲟ ⲇⲉ ⲛ̅ⲟⲩⲏⲣϣⲉ ⲛ̅ⲧⲉⲩϣⲏ. ⲁϥⲉⲓ ϣⲁⲣⲟⲟⲩ ⲉϥⲙⲟⲟϣⲉ ϩⲓϫⲛ̅ ⲑⲁⲗⲁⲥⲥⲁ.
  <span style="color:#b00e23">(ⲕ̅ⲋ̅)</span> ⲛ̅ⲧⲉⲣⲟⲩⲛⲁⲩ ⲇⲉ ⲉⲣⲟϥ ⲉϥⲙⲟⲟϣⲉ ϩⲓϫⲛ̅
  ⲑⲁⲗⲁⲥⲥⲁ. ⲁⲩϣⲧⲟⲣⲧⲣ̅ ⲉⲩϫⲱ ⲙ̅ⲙⲟⲥ ϫⲉ ⲟⲩⲫⲁⲛⲧⲁⲥⲙⲁ ⲡⲉ. ⲁⲩⲱ ⲉⲃⲟⲗ ϩⲛ̅ ⲑⲟⲧⲉ ⲁⲩϫⲓ ϣⲕⲁⲕ
  ⲉⲃⲟⲗ. <span style="color:#b00e23">(ⲕ̅ⲍ̅)</span> ⲛ̅ⲧⲉⲩⲛⲟⲩ ⲇⲉ ⲁϥϣⲁϫⲉ ⲛⲙ̅ⲙⲁⲩ
  ⲉϥϫⲱ ⲙ̅ⲙⲟⲥ ϫⲉ ⲧⲱⲕ ⲛ̅ϩⲏⲧ ⲁⲛⲟⲕ ⲡⲉ. ⲙ̅ⲡⲣ̅ⲣ̅ ϩⲟⲧⲉ. <span style=
  "color:#b00e23">(ⲕ̅ⲏ̅)</span> ⲁϥⲟⲩⲱϣⲃ̅ ⲇⲉ ⲛⲁϥ ⲛ̅ϭⲓ ⲡⲉⲧⲣⲟⲥ ⲉϥϫⲱ ⲙ̅ⲙⲟⲥ. ϫⲉ
  ⲡϫⲟⲉⲓⲥ ⲉϣϫⲉ ⲛ̅ⲧⲟⲕ ⲡⲉ ⲟⲩⲉϩⲥⲁϩⲛⲉ ⲛⲁⲓ̈ ⲉⲧⲣⲁⲉⲓ ϣⲁⲣⲟⲕ ϩⲓϫⲛ̅ ⲙ̅ⲙⲟⲟⲩ. <span style=
  "color:#b00e23">(ⲕ̅ⲑ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁϥ ϫⲉ ⲁⲙⲟⲩ. ⲁϥⲉⲓ ⲉⲡⲉⲥⲏⲧ ⲛ̅ϭⲓ
  ⲡⲉⲧⲣⲟⲥ ϩⲙ̅ ⲡϫⲟⲓ̈ ⲁϥⲙⲟⲟϣⲉ ⲉϩⲣⲁⲓ̈ ⲉϫⲛ̅ ⲙ̅ⲙⲟⲟⲩ ⲁϥⲉⲓ ϣⲁ ⲓ̅ⲥ̅. <span style=
  "color:#b00e23">(ⲗ̅)</span> ⲉϥⲛⲁⲩ ⲇⲉ ⲉⲡⲧⲏⲩ ⲁϥⲣ̅ϩⲟⲧⲉ. ⲁⲩⲱ ⲛ̅ⲧⲉⲣⲉϥⲁⲣⲭⲉⲓ ⲛ̅ⲱⲙⲥ
  ⲁϥϫⲓ ϣⲕⲁⲕ ⲉⲃⲟⲗ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲙⲁⲧⲟⲩϫⲟⲓ. <span style=
  "color:#b00e23">(ⲗ̅ⲁ̅)</span> ⲛ̅ⲧⲉⲩⲛⲟⲩ ⲇⲉ ⲁϥⲥⲟⲟⲩⲧⲛ̅ ⲛ̅ⲧⲉϥϭⲓϫ ⲉⲃⲟⲗ ⲛ̅ϭⲓ ⲓ̅ⲥ̅
  ⲁϥⲁⲙⲁϩⲧⲉ ⲙ̅ⲙⲟϥ ⲡⲉϫⲁϥ ⲛⲁϥ. ϫⲉ ⲡⲁ ⲧⲕⲟⲩⲓ̈ ⲙ̅ⲡⲓⲥⲧⲓⲥ ⲉⲧⲃⲉ ⲟⲩ ⲁⲕⲇⲓⲥⲇⲁⲍⲉ.
  <span style="color:#b00e23">(ⲗ̅ⲃ̅)</span> ⲛ̅ⲧⲉⲣⲟⲩⲁⲗⲉ ⲇⲉ ⲉⲡϫⲟⲓ ⲁϥϭⲱ ⲛ̅ϭⲓ ⲡⲧⲏⲩ.
  ⲛ̅ⲧⲉⲩⲛⲟⲩ <span style="color:#b00e23">(ⲗ̅ⲅ̅)</span> ⲁⲩⲟⲩⲱϣⲧ̅ ⲛⲁϥ ⲛ̅ϭⲓ ⲛⲉⲧϣⲟⲟⲡ
  ϩⲙ̅ ⲡϫⲟⲓ̈ ⲉⲩϫⲱ ⲙ̅ⲙⲟⲥ. ϫⲉ ⲛⲁⲙⲉ ⲛ̅ⲧⲟⲕ ⲡⲉ ⲡϣⲏⲣⲉ ⲙ̅ⲡⲛⲟⲩⲧⲉ. <span style=
  "color:#b00e23">(ⲗ̅ⲇ̅)</span> ⲛ̅ⲧⲉⲣⲟⲩϫⲓⲟⲟⲣ ⲇⲉ ⲁⲩⲉⲓ ⲉϩⲣⲁⲓ̈ ⲉⲡⲉⲕⲣⲟ
  ⲛ̅ⲅⲉⲛⲛⲏⲍⲁⲣⲉⲧ. <span style="color:#b00e23">(ⲗ̅ⲉ̅)</span> ⲁⲩⲥⲟⲩⲱⲛϥ̅ ⲇⲉ ⲛ̅ϭⲓ
  ⲛ̅ⲣⲱⲙⲉ ⲙ̅ⲡⲙⲁ ⲉⲧⲙ̅ⲙⲁⲩ. ⲁⲩϫⲟⲟⲩ ⲉϩⲣⲁⲓ̈ ⲉⲧⲡⲉⲣⲓⲭⲱⲣⲟⲥ ⲧⲏⲣⲥ̅ ⲉⲧⲙ̅ⲙⲁⲩ. ⲁⲩⲉⲓⲛⲉ ⲛⲁϥ
  ⲛ̅ⲟⲩⲟⲛ ⲛⲓⲙ ⲉⲧⲙⲟⲕϩ̅. <span style="color:#b00e23">(ⲗ̅ⲋ̅)</span> ⲁⲩⲱ ⲁⲩⲥⲡ̅ⲥⲱⲡϥ̅
  ϫⲉⲕⲁⲥ ⲉⲩⲉϫⲱϩ ⲙ̅ⲙⲁⲧⲉ ⲉⲡⲧⲟⲡ ⲙ̅ⲡⲉϥϩⲟⲓ̈ⲧⲉ. ⲁⲩⲱ ⲛⲉⲛⲧⲁⲩϫⲱϩ ⲁⲩⲟⲩϫⲁⲓ̈.</p>

  <h3 id="gospel_of_st._matthew15">15</h3>

  <p><span style="color:#b00e23">(ⲁ̅)</span> ⲧⲟⲧⲉ ⲁⲩϯ ⲡⲉⲩⲟⲩⲟⲓ̈ ⲉⲓ̅ⲥ̅ ⲛ̅ϭⲓ
  ϩⲉⲛⲫⲁⲣⲓⲥⲥⲁⲓⲟⲥ ⲙⲛ̅ ϩⲉⲛⲅⲣⲁⲙⲙⲁⲧⲉⲩⲥ ⲉⲃⲟⲗ ϩⲛ̅ ⲑⲓⲉⲣⲟⲥⲟⲗⲩⲙⲁ ⲉⲩϫⲱ ⲙ̅ⲙⲟⲥ. <span style=
  "color:#b00e23">(ⲃ̅)</span> ϫⲉ ⲉⲧⲃⲉ ⲟⲩ ⲛⲉⲕⲙⲁⲑⲏⲧⲏⲥ ⲥⲉⲡⲁⲣⲁⲃⲁ ⲛ̅ⲧⲡⲁⲣⲁⲇⲟⲥⲓⲥ
  ⲛ̅ⲛⲉⲡⲣⲉⲥⲃⲩⲧⲉⲣⲟⲥ. ⲛ̅ⲥⲉⲉⲓⲱ ⲅⲁⲣ ⲁⲛ ⲛ̅ⲛⲉⲩϭⲓϫ ⲉⲩⲛⲁⲟⲩⲱⲙ ⲙ̅ⲡⲉⲩⲟⲉⲓⲕ. <span style=
  "color:#b00e23">(ⲅ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁⲩ. ϫⲉ ⲉⲧⲃⲉ ⲟⲩ
  ϩⲱⲧⲧⲏⲩⲧⲛ̅ ⲧⲉⲧⲛ̅ⲡⲁⲣⲁⲃⲁ ⲛ̅ⲧⲉⲛⲧⲟⲗⲏ ⲙ̅ⲡⲛⲟⲩⲧⲉ ⲉⲧⲃⲉ ⲧⲉⲧⲛ̅ⲡⲁⲣⲁⲇⲟⲥⲓⲥ. <span style=
  "color:#b00e23">(ⲇ̅)</span> ⲡⲛⲟⲩⲧⲉ ⲅⲁⲣ ⲁϥϫⲟⲟⲥ ϫⲉ ⲙⲁⲧⲁⲓ̈ⲉ ⲡⲉⲕⲉⲓⲱⲧ ⲙⲛ̅ ⲧⲉⲕⲙⲁⲁⲩ.
  ⲁⲩⲱ ⲡⲉⲧⲛⲁϫⲉ ⲡⲉⲑⲟⲟⲩ ⲛ̅ⲥⲁ ⲡⲉϥⲉⲓⲱⲧ ⲙⲛ̅ ⲧⲉϥⲙⲁⲁⲩ ϩⲛ̅ ⲟⲩⲙⲟⲩ ⲙⲁⲣⲉϥⲙⲟⲩ. <span style=
  "color:#b00e23">(ⲉ̅)</span> ⲛ̅ⲧⲱⲧⲛ̅ ⲇⲉ ⲧⲉⲧⲛ̅ϫⲱ ⲙ̅ⲙⲟⲥ ϫⲉ ⲡⲉⲧⲛⲁϫⲟⲟⲥ ⲙ̅ⲡⲉϥⲉⲓⲱⲧ ⲏ
  ⲧⲉϥⲙⲁⲁⲩ ϫⲉ ⲟⲩⲇⲱⲣⲟⲛ ⲡⲁⲓ̈ ⲉⲧⲉ ⲕⲛⲁϯ ϩⲏⲩ ⲙ̅ⲙⲟϥ ⲉⲃⲟⲗ ⲛ̅ϩⲏⲧ. <span style=
  "color:#b00e23">(ⲋ̅)</span> ⲛⲉϥⲧⲁⲓ̈ⲟ ⲁⲛ ⲙ̅ⲡⲉϥⲉⲓⲱⲧ. ⲁⲧⲉⲧⲛ̅ⲧⲥ̅ⲧⲟ ⲉⲃⲟⲗ ⲙ̅ⲡϣⲁϫⲉ
  ⲙ̅ⲡⲛⲟⲩⲧⲉ ⲉⲧⲃⲉ ⲧⲉⲧⲛ̅ⲡⲁⲣⲁⲇⲟⲥⲓⲥ. <span style="color:#b00e23">(ⲍ̅)</span>
  ⲛ̅ϩⲩⲡⲟⲕⲣⲓⲧⲏⲥ ⲕⲁⲗⲱⲥ ⲁϥⲡⲣⲟⲫⲏⲧⲉⲩⲉ ϩⲁⲣⲱⲧⲛ̅ ⲛ̅ϭⲓ ⲏⲥⲁⲓⲁⲥ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲏ̅)</span> ϫⲉ ⲡⲉⲓ̈ⲗⲁⲟⲥ ⲉϥⲧⲁⲓⲟ ⲙ̅ⲙⲟⲓ̈ ϩⲣⲁⲓ̈ ϩⲛ̅ ⲛⲉⲩⲥⲡⲟⲧⲟⲩ.
  ⲡⲉⲩϩⲏⲧ ⲇⲉ ⲟⲩⲏⲩ ⲛ̅ⲥⲁⲃⲟⲗ ⲙ̅ⲙⲟⲓ̈. <span style="color:#b00e23">(ⲑ̅)</span>
  ⲉⲩϣⲙ̅ϣⲉ ⲇⲉ ⲙ̅ⲙⲟⲓ̈ ⲉⲡϫⲓⲛϫⲏ. ⲉⲩϯⲥⲃⲱ ⲛ̅ϩⲉⲛⲥⲃⲱ ⲛ̅ⲉⲛⲧⲟⲗⲏ ⲛ̅ⲣⲱⲙⲉ. <span style=
  "color:#b00e23">(ⲓ̅)</span> ⲁϥⲙⲟⲩⲧⲉ ⲇⲉ ⲉⲡⲙⲏⲏϣⲉ ⲡⲉϫⲁϥ ⲛⲁⲩ ϫⲉ ⲥⲱⲧⲙ̅ ⲁⲩⲱ
  ⲛ̅ⲧⲉⲧⲛ̅ⲛⲟⲓ̈. <span style="color:#b00e23">(ⲓ̅ⲁ̅)</span> ⲙ̅ⲡⲉⲧⲃⲏⲕ ⲁⲛ ⲉϩⲟⲩⲛ
  ⲉⲧⲧⲁⲡⲣⲟ ⲡⲉⲧⲥⲱⲱϥ ⲙ̅ⲡⲣⲱⲙⲉ. ⲁⲗⲗⲁ ⲡⲉⲧⲛⲏⲩ ⲉⲃⲟⲗ ϩⲛ̅ ⲧⲧⲁⲡⲣⲟ ⲡⲉⲧⲥⲱⲱϥ ⲙ̅ⲡⲣⲱⲙⲉ.
  <span style="color:#b00e23">(ⲓ̅ⲃ̅)</span> ⲧⲟⲧⲉ ⲁⲩϯ ⲡⲉⲩⲟⲩⲟⲓ̈ ⲉⲣⲟϥ ⲛ̅ϭⲓ
  ⲛⲉϥⲙⲁⲑⲏⲧⲏⲥ ⲉⲩϫⲱ ⲙ̅ⲙⲟⲥ ⲛⲁϥ ϫⲉ ⲕⲥⲟⲟⲩⲛ ϫⲉ ⲛⲉⲫⲁⲣⲓⲥⲥⲁⲓⲟⲥ ⲛ̅ⲧⲉⲣⲟⲩⲥⲱⲧⲙ̅ ⲉⲛⲉⲓ̈ϣⲁϫⲉ
  ⲁⲩⲥⲕⲁⲛⲇⲁⲗⲓⲍⲉ. <span style="color:#b00e23">(ⲓ̅ⲅ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅
  ⲉϥϫⲱ ⲙ̅ⲙⲟⲥ ⲛⲁⲩ. ϫⲉ ⲧⲱϭⲉ ⲛⲓⲙ ⲉⲧ ⲙ̅ⲡⲉ ⲡⲁⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ ⲧⲟϭϥ̅ ϥⲛⲁⲡⲱⲣⲕ̅.
  <span style="color:#b00e23">(ⲓ̅ⲇ̅)</span> ⲁⲗⲱⲧⲛ̅ ϩⲁⲣⲟⲟⲩ ϩⲉⲛϫⲁⲩⲙⲟⲉⲓⲧ ⲛ̅ⲃⲗ̅ⲗⲉ
  ⲛⲉ. ⲟⲩⲃⲗ̅ⲗⲉ ⲇⲉ ⲉϥϣⲁⲛϫⲓ ⲙⲟⲉⲓⲧ ϩⲏⲧϥ̅ ⲛ̅ⲟⲩⲃⲗ̅ⲗⲉ ⲥⲉⲛⲁϩⲉ ⲉⲩϩⲓⲉⲓⲧ ⲙ̅ⲡⲉⲥⲛⲁⲩ.
  <span style="color:#b00e23">(ⲓ̅ⲉ̅)</span> ⲁϥⲟⲩⲱϣⲃ̅ ⲇⲉ ⲛ̅ϭⲓ ⲡⲉⲧⲣⲟⲥ ⲉϥϫⲱ ⲙ̅ⲙⲟⲥ
  ⲛⲁϥ. ϫⲉ ⲃⲱⲗ ⲉⲣⲟⲛ ⲛ̅ⲧⲡⲁⲣⲁⲃⲟⲗⲏ. <span style="color:#b00e23">(ⲓ̅ⲋ̅)</span> ⲛ̅ⲧⲟϥ
  ⲇⲉ ⲡⲉϫⲁϥ ⲛⲁⲩ. ϫⲉ ⲙⲏ ⲛ̅ⲧⲱⲧⲛ̅ ϩⲱⲧⲧⲏⲩⲧⲛ̅ ⲛ̅ⲧⲉⲧⲛ̅ ϩⲉⲛⲁⲑⲏⲧ. <span style=
  "color:#b00e23">(ⲓ̅ⲍ̅)</span> ⲙⲏ ⲛ̅ⲧⲉⲧⲛ̅ⲛⲟⲓ ⲁⲛ ϫⲉ ⲛ̅ⲕⲁ ⲛⲓⲙ ⲉⲧⲛⲁⲃⲱⲕ ⲉϩⲟⲩⲛ
  ⲉⲧⲧⲁⲡⲣⲟ. ⲛ̅ϣⲁϥⲃⲱⲕ ⲉϩⲣⲁⲓ̈ ⲉⲑⲏ ⲛ̅ⲥⲉⲧⲁⲩⲟϥ ⲉⲃⲟⲗ ϩⲙ̅ ⲡⲙⲁ ⲛⲉⲣⲙⲏ. <span style=
  "color:#b00e23">(ⲓ̅ⲏ̅)</span> ⲛⲉⲧⲛⲏⲩ ⲛ̅ⲧⲟϥ ⲉⲃⲟⲗ ϩⲛ̅ ⲧⲧⲁⲡⲣⲟ. ⲉⲩⲛⲏⲩ ⲉⲃⲟⲗ ϩⲙ̅
  ⲡϩⲏⲧ. ⲛⲉⲧⲙ̅ⲙⲁⲩ ⲛⲉⲧⲥⲱⲱϥ ⲙ̅ⲡⲣⲱⲙⲉ. <span style="color:#b00e23">(ⲓ̅ⲑ̅)</span>
  ⲉⲩⲛⲏⲩ ⲅⲁⲣ ⲉⲃⲟⲗ ϩⲙ̅ ⲡϩⲏⲧ ⲛ̅ϭⲓ ⲙ̅ⲙⲟⲕⲙⲉⲕ ⲉⲑⲟⲟⲩ. ϩⲉⲛϩⲱⲧⲃ̅. ϩⲉⲛⲙⲛ̅ⲧⲛⲟⲉⲓⲕ.
  ϩⲉⲛⲡⲟⲣⲛⲓⲁ. ϩⲉⲛϫⲓⲟⲩⲉ. ϩⲉⲛⲙⲛ̅ⲧⲣⲉ ⲛ̅ⲛⲟⲩϫ. ⲛ̅ⲟⲩⲁ. <span style=
  "color:#b00e23">(ⲕ̅)</span> ⲛⲁⲓ̈ ⲛⲉⲧⲥⲱⲱϥ ⲙ̅ⲡⲣⲱⲙⲉ. ⲉⲟⲩⲱⲙ ⲇⲉ ⲙ̅ⲡⲉⲕⲉⲓⲁ ⲧⲟⲟⲧⲕ̅
  ⲛϥ̅ⲥⲱⲱϥ ⲁⲛ ⲙ̅ⲡⲣⲱⲙⲉ. <span style="color:#b00e23">(ⲕ̅ⲁ̅)</span> ⲁϥⲉⲓ ⲇⲉ ⲉⲃⲟⲗ
  ϩⲙ̅ ⲡⲙⲁ ⲉⲧⲙ̅ⲙⲁⲩ ⲁϥⲁⲛⲁⲭⲱⲣⲉⲓ ⲉϩⲣⲁⲓ̈ ⲉⲙⲙⲟⲟϣⲉ ⲛ̅ⲧⲩⲣⲟⲥ ⲙⲛ̅ ⲥⲓⲇⲱⲛ. <span style=
  "color:#b00e23">(ⲕ̅ⲃ̅)</span> ⲉⲓⲥ ϩⲏⲏⲧⲉ ⲉⲓⲥ ⲟⲩⲥϩⲓⲙⲉ ⲛ̅ⲭⲁⲛⲁⲛⲁⲓⲁ ⲁⲥⲉⲓ ⲉⲃⲟⲗ ϩⲛ̅
  ⲛ̅ⲧⲟϣ ⲉⲧⲙⲙⲁⲩ. ⲁⲥϫⲓ ϣⲕⲁⲕ ⲉⲃⲟⲗ ⲉⲥϫⲱ ⲙ̅ⲙⲟⲥ ϫⲉ ⲛⲁ ⲛⲁⲓ ⲡϫⲟⲉⲓⲥ ⲡϣⲏⲣⲉ ⲛ̅ⲇⲁⲩⲉⲓⲇ
  ⲧⲁϣⲉⲉⲣⲉ ϩⲓⲧⲉ ⲉⲙⲁⲧⲉ. <span style="color:#b00e23">(ⲕ̅ⲅ̅)</span> ⲛ̅ⲧⲟϥ ⲇⲉ
  ⲙ̅ⲡⲉϥⲟⲩⲱϣⲃ̅ ⲛⲁⲥ ⲛ̅ⲟⲩϣⲁϫⲉ. ⲁⲩϯ ⲡⲉⲩⲟⲩⲟⲓ̈ ⲇⲉ ⲉⲣⲟϥ ⲛ̅ϭⲓ ⲛⲉϥⲙⲁⲑⲏⲧⲏⲥ ⲁⲩⲥⲡ̅ⲥⲱⲡϥ̅
  ⲉⲩϫⲱ ⲙ̅ⲙⲟⲥ. ϫⲉ ⲕⲱ ⲙ̅ⲙⲟⲥ ⲉⲃⲟⲗ ϫⲉ ⲥϫⲓ ϣⲕⲁⲕ ⲉⲃⲟⲗ ϩⲓⲡⲁϩⲟⲩ ⲙ̅ⲙⲟⲛ. <span style=
  "color:#b00e23">(ⲕ̅ⲇ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ϫⲉ ⲙ̅ⲡⲟⲩⲧⲛⲟⲟⲩⲧ
  ⲉⲗⲁⲁⲩ ⲉⲓⲙⲏⲧⲉⲓ ⲛⲉⲥⲟⲟⲩ ⲛ̅ⲧⲁⲩⲥⲱⲣⲙ̅ ⲛ̅ⲧⲉ ⲡⲏⲓ̈ ⲙ̅ⲡⲓⲏ̅ⲗ̅. <span style=
  "color:#b00e23">(ⲕ̅ⲉ̅)</span> ⲛ̅ⲧⲟⲥ ⲇⲉ ⲁⲥϯ ⲡⲉⲥⲟⲩⲟⲓ̈ ⲉⲣⲟϥ ⲉⲥⲟⲩⲱϣⲧ̅ ⲛⲁϥ ⲉⲥϫⲱ
  ⲙ̅ⲙⲟⲥ. ϫⲉ ⲡϫⲟⲉⲓⲥ ⲃⲟⲏⲑⲉⲓ ⲉⲣⲟⲓ̈. <span style="color:#b00e23">(ⲕ̅ⲋ̅)</span>
  ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁⲥ. ϫⲉ ⲛ̅ⲛⲁⲛⲟⲩⲥ ⲁⲛ ⲉϫⲓ ⲙ̅ⲡⲟⲉⲓⲕ ⲛ̅ⲛ̅ϣⲏⲣⲉ ⲉⲛⲟⲩϫⲉ
  ⲙ̅ⲙⲟϥ ⲛ̅ⲛⲉⲩϩⲟⲟⲣ. <span style="color:#b00e23">(ⲕ̅ⲍ̅)</span> ⲛ̅ⲧⲟⲥ ⲇⲉ ⲡⲉϫⲁⲥ ϫⲉ
  ⲥⲉ ⲡϫⲟⲉⲓⲥ. ⲛ̅ⲕⲉⲟⲩϩⲟⲟⲣ ϣⲁⲩⲟⲩⲱⲙ ⲉⲃⲟⲗ ϩⲛ̅ ⲛⲉⲥⲣⲉϥⲣⲓⲃⲉ ⲉⲧϩⲏⲩ ⲉⲃⲟⲗ ϩⲛ̅ ⲧⲉⲧⲣⲁⲡⲉⲍⲁ
  ⲛ̅ⲛⲉⲩϫⲓⲥⲟⲟⲩⲉ. <span style="color:#b00e23">(ⲕ̅ⲏ̅)</span> ⲧⲟⲧⲉ ⲁϥⲟⲩⲱϣⲃ̅ ⲉϥϫⲱ
  ⲙ̅ⲙⲟⲥ ⲛⲁⲥ. ϫⲉ ⲱ ⲧⲉⲥϩⲓⲙⲉ ⲟⲩⲛⲟϭ ⲧⲉ ⲧⲟⲩⲡⲓⲥⲧⲓⲥ ⲙⲁⲣⲉⲥϣⲱⲡⲉ ⲛⲏ ⲛ̅ⲑⲉ ⲉⲧⲉⲣⲟⲩⲁϣⲥ̅. ⲁⲩⲱ
  ⲁⲥⲗⲟ ⲛ̅ϭⲓ ⲧⲉⲥϣⲉⲉⲣⲉ ϫⲓⲛ ⲧⲉⲩⲛⲟⲩ ⲉⲧⲙ̅ⲙⲁⲩ. <span style=
  "color:#b00e23">(ⲕ̅ⲑ̅)</span> ⲛ̅ⲧⲉⲣⲉϥⲡⲱⲱⲛⲉ ⲇⲉ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ ⲛ̅ϭⲓ ⲓ̅ⲥ̅
  ⲁϥⲉⲓ ⲉϫⲛ̅ ⲑⲁⲗⲁⲥⲥⲁ ⲛ̅ⲧⲅⲁⲗⲓⲗⲁⲓⲁ. ⲁϥⲁⲗⲉ ⲉϩⲣⲁⲓ̈ ⲉϫⲙ̅ ⲡⲧⲟⲟⲩ ⲁϥϩⲙⲟⲟⲥ ϩⲙ̅ ⲡⲙⲁ
  ⲉⲧⲙ̅ⲙⲁⲩ. <span style="color:#b00e23">(ⲗ̅)</span> ⲁⲩϯ ⲡⲉⲩⲟⲩⲟⲓ̈ ⲉⲣⲟϥ ⲛ̅ϭⲓ
  ϩⲉⲛⲙⲏⲏϣⲉ ⲉⲛⲁϣⲱⲟⲩ ⲉⲁⲩⲉⲓⲛⲉ ⲛⲙ̅ⲙⲁⲩ ⲛ̅ϩⲛ̅ⲃⲗ̅ⲗⲉ ⲙⲛ̅ ϩⲉⲛϭⲁⲗⲉ. ⲙⲛ̅ ϩⲉⲛⲙ̅ⲡⲟ. ⲙⲛ̅
  ϩⲉⲛϭⲁⲛⲁϩ. ⲙⲛ̅ ϩⲉⲛⲕⲟⲟⲩⲉ ⲉⲛⲁϣⲱⲟⲩ ⲁⲩⲛⲟϫⲟⲩ ϩⲁ ⲛⲉϥⲟⲩⲉⲣⲏⲧⲉ. <span style=
  "color:#b00e23">(ⲗ̅ⲁ̅)</span> ϩⲱⲥⲧⲉ ⲉⲧⲣⲉ ⲛ̅ⲙⲏⲏϣⲉ ⲣ̅ϣⲡⲏⲣⲉ ⲉⲩⲛⲁⲩ ⲉⲛϭⲁⲗⲉ ⲉⲩⲙⲟⲟϣⲉ
  ⲙⲛ̅ ⲛ̅ϭⲁⲛⲁϩ ⲉⲩⲧⲁⲗϭⲏⲩ ⲙⲛ̅ ⲛ̅ⲉⲙⲡⲟ ⲉⲩϣⲁϫⲉ ⲙⲛ̅ ⲛ̅ⲃⲗ̅ⲗⲉ ⲉⲩⲛⲁⲩ ⲉⲃⲟⲗ ⲁⲩⲱ ⲁⲩϯⲉⲟⲟⲩ
  ⲙ̅ⲡⲛⲟⲩⲧⲉ ⲙ̅ⲡⲓⲏ̅ⲗ̅. <span style="color:#b00e23">(ⲗ̅ⲃ̅)</span> ⲓ̅ⲥ̅ ⲇⲉ ⲁϥⲙⲟⲩⲧⲉ
  ⲉⲛⲉϥⲙⲁⲑⲏⲧⲏⲥ ⲡⲉϫⲁϥ ⲛⲁⲩ. ϫⲉ ϯϣⲛ̅ϩⲧⲏⲓ ⲉϩⲣⲁⲓ̈ ⲉϫⲙ̅ ⲡⲉⲓ̈ⲙⲏⲏϣⲉ ϫⲉ ⲉⲓⲥ ϣⲟⲙⲛ̅ⲧ ⲛ̅ϩⲟⲟⲩ
  ⲥⲉϭⲉⲉⲧ ⲉⲣⲟⲓ̈. ⲁⲩⲱ ⲙⲛ̅ⲧⲁⲩ ⲙ̅ⲙⲁⲩ ⲙ̅ⲡⲉⲧⲟⲩⲛⲁⲟⲩⲟⲙϥ̅. ⲛ̅ϯⲟⲩⲱϣ ⲇⲉ ⲁⲛ ⲉⲕⲁⲁⲩ ⲉⲃⲟⲗ
  ⲉⲩϩⲕⲁⲉⲓⲧ. ⲙⲏⲡⲟⲧⲉ ⲛ̅ⲥⲉϣⲱⲥⲙ̅ ϩⲣⲁⲓ̈ ϩⲛ̅ ⲧⲉϩⲓⲏ. <span style=
  "color:#b00e23">(ⲗ̅ⲅ̅)</span> ⲡⲉϫⲁⲩ ⲛⲁϥ ⲛ̅ϭⲓ ⲛⲉϥⲙⲁⲑⲏⲧⲏⲥ ϫⲉ ⲉⲛⲛⲁϩⲉ ⲉⲧⲉⲓ̈ⲁϣⲏ
  ⲛ̅ⲟⲉⲓⲕ ⲧⲱⲛ ϩⲙ̅ ⲡⲉⲓ̈ϫⲁⲓ̈ⲉ ϩⲱⲥⲧⲉ ⲉⲧⲥⲓⲉ ⲟⲩⲙⲏⲏϣⲉ ⲛ̅ⲧⲉⲓ̈ϭⲟⲧ. <span style=
  "color:#b00e23">(ⲗ̅ⲇ̅)</span> ⲡⲉϫⲁϥ ⲛⲁⲩ ⲛ̅ϭⲓ ⲓ̅ⲥ̅. ϫⲉ ⲟⲩⲛ̅ ⲟⲩⲏⲣ ⲛ̅ⲟⲉⲓⲕ
  ⲛ̅ⲧⲉⲧⲏⲩⲧⲛ̅. ⲛ̅ⲧⲟⲟⲩ ⲇⲉ ⲡⲉϫⲁⲩ ⲛⲁϥ ϫⲉ ⲥⲁϣϥ ⲙⲛ̅ ϩⲉⲛϣⲏⲙ ⲛ̅ⲧⲏⲃⲧ̅. <span style=
  "color:#b00e23">(ⲗ̅ⲉ̅)</span> ⲁϥⲡⲁⲣⲁⲅⲅⲉⲓⲗⲉ ⲇⲉ ⲛ̅ⲙ̅ⲙⲏⲏϣⲉ ⲉⲧⲣⲉⲩⲛⲟϫⲟⲩ ⲉϩⲣⲁⲓ̈
  ⲉϫⲙ̅ ⲡⲕⲁϩ. <span style="color:#b00e23">(ⲗ̅ⲋ̅)</span> ⲁϥϫⲓ ⲙ̅ⲡⲥⲁϣϥ̅ ⲛ̅ⲟⲉⲓⲕ ⲙⲛ̅
  ⲛ̅ⲧⲏⲃⲧ̅ ⲁϣⲡ̅ϩⲙⲟⲧ ⲉϩⲣⲁⲓ̈ ⲉϫⲱⲟⲩ ⲁϥⲡⲟϣⲟⲩ ⲁϥϯ ⲙ̅ⲙⲟⲟⲩ ⲛ̅ⲛⲉϥⲙⲁⲑⲏⲧⲏⲥ. ⲙ̅ⲙⲁⲑⲏⲧⲏⲥ ⲇⲉ
  ⲁⲩϯ ⲛ̅ⲙ̅ⲙⲏⲏϣⲉ. <span style="color:#b00e23">(ⲗ̅ⲍ̅)</span> ⲁⲩⲟⲩⲱⲙ ⲇⲉ ⲁⲩⲱ ⲁⲩⲥⲉⲓ
  ⲧⲏⲣⲟⲩ ⲁⲩϥⲓ ⲙ̅ⲡⲉϩⲟⲩⲟ ⲛ̅ⲛ̅ⲗⲁⲕⲙ̅ ⲛ̅ⲧⲁⲩⲥⲉⲉⲡⲉ ⲥⲁϣϥ ⲛ̅ⲃⲓⲣ ⲉⲩⲙⲉϩ. <span style=
  "color:#b00e23">(ⲗ̅ⲏ̅)</span> ⲛⲉⲧⲟⲩⲱⲙ ⲇⲉ ⲛⲉⲩⲛⲁⲣ̅ ⲁϥⲧⲟⲟⲩ ⲛ̅ϣⲟ ⲛ̅ⲣⲱⲙⲉ ⲭⲱⲣⲓⲥ
  ϣⲏⲣⲉ ϣⲏⲙ ϩⲓ ⲥϩⲓⲙⲉ. <span style="color:#b00e23">(ⲗ̅ⲑ̅)</span> ⲛ̅ⲧⲉⲣⲉϥⲕⲱ ⲇⲉ
  ⲉⲃⲟⲗ ⲛ̅ⲙ̅ⲙⲏⲏϣⲉ ⲁϥⲁⲗⲉ ⲉⲡϫⲟⲓ̈ ⲁϥⲉⲓ ⲉϩⲣⲁⲓ̈ ⲉⲛ̅ⲧⲱϣ ⲙ̅ⲙⲁⲅⲉⲇⲁⲛ.</p>

  <h3 id="gospel_of_st._matthew16">16</h3>

  <p><span style="color:#b00e23">(ⲁ̅)</span> ⲁⲩϯ ⲡⲉⲩⲟⲩⲟⲓ ⲉⲣⲟϥ ⲛ̅ϭⲓ
  ϩⲉⲛⲫⲁⲣⲓⲥⲥⲁⲓⲟⲥ ⲙⲛ̅ ⲛ̅ⲥⲁⲇⲇⲟⲩⲕⲁⲓⲟⲥ ⲉⲩⲡⲓⲣⲁⲍⲉ ⲙ̅ⲙⲟϥ ⲉⲩϫⲛⲟⲩ ⲙ̅ⲙⲟϥ ⲉⲧⲟⲩⲟⲟⲩ ⲉⲩⲙⲁⲉⲓⲛ
  ⲉⲃⲟⲗ ϩⲛ̅ ⲧⲡⲉ. <span style="color:#b00e23">(ⲃ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ
  ⲙ̅ⲙⲟⲥ ⲛⲁⲩ. <span style="color:#b00e23">(ⲅ̅)</span> <span style=
  "color:#b00e23">(ⲇ̅)</span> ϫⲉ ⲧⲅⲉⲛⲉⲁ ⲙ̅ⲡⲟⲛⲏⲣⲟⲛ ⲁⲩⲱ ⲛ̅ⲛⲟⲉⲓⲕ. ⲥϣⲓⲛⲉ ⲛ̅ⲥⲁ
  ⲟⲩⲙⲁⲉⲓⲛ. ⲁⲩⲱ ⲛ̅ⲛⲉⲩϯⲙⲁⲉⲓⲛ ⲛⲁⲥ ⲛ̅ⲥⲁ ⲡⲙⲁⲉⲓⲛ ⲛ̅ⲓ̈ⲱⲛⲁⲥ. ⲁϥⲕⲁⲁⲩ ⲇⲉ ⲛ̅ⲥⲱϥ ⲁϥⲃⲱⲕ.
  <span style="color:#b00e23">(ⲉ̅)</span> ⲁⲩⲉⲓ ⲇⲉ ⲛ̅ϭⲓ ⲛⲉϥⲙⲁⲑⲏⲧⲏⲥ ⲉⲡⲉⲕⲣⲟ
  ⲁⲩⲣ̅ⲡⲱⲃϣ ⲛ̅ϫⲓⲟⲉⲓⲕ ⲛⲙ̅ⲙⲁⲩ. <span style="color:#b00e23">(ⲋ̅)</span> ⲡⲉϫⲁϥ ⲇⲉ
  ⲛⲁⲩ ⲛ̅ϭⲓ ⲓ̅ⲥ̅. ϫⲉ ϭⲱϣⲧ̅ ⲛ̅ⲧⲉⲧⲛ̅ϯ ϩⲧⲏⲧⲛ̅ ⲉⲃⲟⲗ ϩⲙ̅ ⲡⲉⲑⲁⲃ ⲛ̅ⲛⲉⲫⲁⲣⲓⲥⲥⲁⲓⲟⲥ ⲙⲛ̅
  ⲛ̅ⲥⲁⲇⲇⲟⲩⲕⲁⲓⲟⲥ. <span style="color:#b00e23">(ⲍ̅)</span> ⲛ̅ⲧⲟⲟⲩ ⲇⲉ ⲛⲉⲩⲙⲉⲉⲩⲉ
  ϩⲣⲁⲓ̈ ⲛ̅ϩⲏⲧⲟⲩ ⲉⲩϫⲱ ⲙ̅ⲙⲟⲥ. ϫⲉ ⲙ̅ⲡⲉⲛϫⲓⲟⲉⲓⲕ ⲛⲙ̅ⲙⲁⲛ. <span style=
  "color:#b00e23">(ⲏ̅)</span> ⲓ̅ⲥ̅ ⲇⲉ ⲛ̅ⲧⲉⲣⲉϥⲉⲓⲙⲉ ⲡⲉϫⲁϥ ⲛⲁⲩ. ϫⲉ ⲁϩⲣⲱⲧⲛ̅
  ⲧⲉⲧⲛ̅ⲙⲉⲉⲩⲉ ⲛ̅ϩⲏⲧⲧⲏⲩⲧⲛ̅ ⲛⲁ ⲧⲕⲟⲩⲓ̈ ⲙ̅ⲡⲓⲥⲧⲓⲥ ϫⲉ ⲙ̅ⲡⲉⲧⲛϫⲓ ⲟⲉⲓⲕ ⲛⲙ̅ⲙⲏⲧⲛ̅.
  <span style="color:#b00e23">(ⲑ̅)</span> ⲉⲓⲥ ⲙ̅ⲡⲁⲧⲉⲧⲛ̅ⲛⲟⲓ ⲟⲩⲧⲉ ⲛ̅ⲧⲉⲧⲛ̅ⲣ̅ⲡⲙⲉⲉⲩⲉ
  ⲁⲛ ⲙ̅ⲡϯⲟⲩ ⲛ̅ⲟⲉⲓⲕ ⲙ̅ⲡϯⲟⲩ ⲛ̅ϣⲟ ⲛ̅ⲣⲱⲙⲉ. ⲁⲩⲱ ϫⲉ ⲁⲧⲉⲧⲛ̅ϫⲓ ⲟⲩⲏⲣ ⲛ̅ⲕⲟⲧ. <span style=
  "color:#b00e23">(ⲓ̅)</span> ⲟⲩⲇⲉ ⲙ̅ⲡⲥⲁϣϥ̅ ⲛ̅ⲟⲉⲓⲕ ⲙ̅ⲡⲉϥⲧⲟⲟⲩ ⲛ̅ϣⲟ. ⲁⲩⲱ ϫⲉ
  ⲁⲧⲉⲧⲛ̅ϫⲓ ⲟⲩⲏⲣ ⲛ̅ⲃⲓⲣ. <span style="color:#b00e23">(ⲓ̅ⲁ̅)</span> ⲛ̅ⲁϣ ⲛ̅ϩⲉ
  ⲛ̅ⲧⲉⲧⲛ̅ⲛⲟⲓ ⲁⲛ ϫⲉ ⲛ̅ⲧⲁⲓ̈ϫⲟⲟⲥ ⲁⲛ ⲛⲏⲧⲛ̅ ⲉⲧⲃⲉ ⲟⲉⲓⲕ. ϯ ϩⲧⲏⲧⲛ̅ ⲇⲉ ⲉⲃⲟⲗ ϩⲙ̅ ⲡⲉⲑⲁⲃ
  ⲛ̅ⲛⲉⲫⲁⲣⲓⲥⲥⲁⲓⲟⲥ ⲙⲛ̅ ⲛ̅ⲥⲁⲇⲇⲟⲩⲕⲁⲓⲟⲥ. <span style="color:#b00e23">(ⲓ̅ⲃ̅)</span>
  ⲧⲟⲧⲉ ⲁⲩⲉⲓⲙⲉ ϫⲉ ⲛ̅ⲧⲁϥϫⲟⲟⲥ ⲁⲛ ⲛⲁⲩ ⲉⲧⲃⲉ ⲡⲉⲑⲁⲃ ⲛ̅ⲛⲟⲉⲓⲕ. ⲁⲗⲗⲁ ⲉⲧⲃⲉ ⲧⲉⲥⲃⲱ
  ⲛ̅ⲛⲉⲫⲁⲣⲓⲥⲥⲁⲓⲟⲥ ⲙⲛ̅ ⲛ̅ⲥⲁⲇⲇⲟⲩⲕⲁⲓⲟⲥ. <span style="color:#b00e23">(ⲓ̅ⲅ̅)</span>
  ⲓ̅ⲥ̅ ⲇⲉ ⲛ̅ⲧⲉⲣⲉϥⲉⲓ ⲉϩⲣⲁⲓ̈ ⲉⲙⲙⲟⲟϣⲉ ⲛ̅ⲧⲕⲁⲓⲥⲁⲣⲓⲁ ⲙ̅ⲫⲓⲗⲓⲡⲡⲟⲥ. ⲁϥϫⲛⲉ ⲛⲉϥⲙⲁⲑⲏⲧⲏⲥ
  ⲉϥϫⲱ ⲙ̅ⲙⲟⲥ ϫⲉ ⲉⲣⲉ ⲛ̅ⲣⲱⲙⲉ ϫⲱ ⲙ̅ⲙⲟⲥ ϫⲉ ⲛⲓⲙ ⲡⲉ ⲡϣⲏⲣⲉ ⲙ̅ⲡⲣⲱⲙⲉ. <span style=
  "color:#b00e23">(ⲓ̅ⲇ̅)</span> ⲛ̅ⲧⲟⲟⲩ ⲇⲉ ⲡⲉϫⲁⲩ ϫⲉ ϩⲟⲓ̈ⲛⲉ ⲙⲉⲛ ⲉⲩϫⲱ ⲙ̅ⲙⲟⲥ ϫⲉ
  ⲓ̈ⲱϩⲁⲛⲛⲏⲥ ⲡⲃⲁⲡⲧⲓⲥⲧⲏⲥ ⲡⲉ. ϩⲉⲛⲕⲟⲟⲩⲉ ⲇⲉ ϫⲉ ϩⲏⲗⲓⲁⲥ ⲡⲉ. ϩⲉⲛⲕⲟⲟⲩⲉ ⲇⲉ ϫⲉ ⲓ̈ⲉⲣⲏⲙⲓⲁⲥ
  ⲡⲉ ⲏ ⲟⲩⲁ ⲛ̅ⲛⲉⲡⲣⲟⲫⲏⲧⲏⲥ ⲡⲉ. <span style="color:#b00e23">(ⲓ̅ⲉ̅)</span> ⲛ̅ⲧⲟϥ ⲇⲉ
  ⲡⲉϫⲁϥ. ϫⲉ ⲛ̅ⲧⲱⲧⲛ̅ ϩⲱⲧⲧⲏⲩⲧⲛ̅ ⲉⲧⲉⲧⲛ̅ϫⲱ ⲙ̅ⲙⲟⲥ ϫⲉ ⲁⲛⲅ̅ ⲛⲓⲙ. <span style=
  "color:#b00e23">(ⲓ̅ⲋ̅)</span> ⲁϥⲟⲩⲱϣⲃ̅ ⲛ̅ϭⲓ ⲥⲓⲙⲱⲛ ⲡⲉⲧⲣⲟⲥ ⲉϥϫⲱ ⲙ̅ⲙⲟⲥ ϫⲉ ⲛ̅ⲧⲟⲕ
  ⲡⲉ ⲡⲉⲭ̅ⲥ̅ ⲡϣⲏⲣⲉ ⲙ̅ⲡⲛⲟⲩⲧⲉ ⲉⲧⲟⲛϩ̅. <span style="color:#b00e23">(ⲓ̅ⲍ̅)</span>
  ⲁϥⲟⲩⲱϣⲃ̅ ⲇⲉ ⲛ̅ϭⲓ ⲓ̅ⲥ̅ ⲡⲉϫⲁϥ ⲛⲁϥ. ϫⲉ ⲛⲁⲓ̈ⲁⲧⲕ̅ ⲥⲓⲙⲱⲛ ⲃⲁⲣⲓⲱⲛⲁ ϫⲉ ⲛ̅ⲥⲁⲣⲝ ⲁⲛ ϩⲓ
  ⲥⲛⲟϥ ⲡⲉⲛⲧⲁϥϭⲉⲗⲡ̅ ⲡⲁⲓ̈ ⲛⲁⲕ ⲉⲃⲟⲗ. ⲁⲗⲗⲁ ⲡⲁⲉⲓⲱⲧ ⲡⲉ ⲉⲧϩⲛ̅ ⲙ̅ⲡⲏⲩⲉ. <span style=
  "color:#b00e23">(ⲓ̅ⲏ̅)</span> ⲁⲛⲟⲕ ⲇⲉ ϩⲱ ϯϫⲱ ⲙ̅ⲙⲟⲥ ⲛⲁⲕ. ϫⲉ ⲛ̅ⲧⲟⲕ ⲡⲉ ⲡⲉⲧⲣⲟⲥ
  ⲁⲩⲱ ⲉϩⲣⲁⲓ̈ ⲉϫⲛ̅ ⲧⲉⲓ̈ⲡⲉⲧⲣⲁ ϯⲛⲁⲕⲱⲧ ⲛ̅ⲧⲁⲉⲕⲕⲗⲏⲥⲓⲁ ⲁⲩⲱ ⲙ̅ⲡⲩⲗⲏ ⲛ̅ⲁⲙⲛⲧⲉ ⲛⲁⲉϣϭⲙϭⲟⲙ
  ⲉⲣⲟⲥ ⲁⲛ. <span style="color:#b00e23">(ⲓ̅ⲑ̅)</span> ϯⲛⲁϯ ⲇⲉ ⲛⲁⲕ ⲛ̅ⲛ̅ϣⲟϣⲧ
  ⲛ̅ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲁⲩⲱ ⲡⲉⲧⲕ̅ⲛⲁⲙⲟⲣϥ̅ ϩⲓϫⲙ̅ ⲡⲕⲁϩ ϥⲛⲁϣⲱⲡⲉ ⲉϥⲙⲏⲣ ϩⲛ̅ ⲙ̅ⲡⲏⲩⲉ.
  ⲁⲩⲱ ⲡⲉⲧⲕ̅ⲛⲁⲃⲟⲗϥ̅ ϩⲓϫⲙ̅ ⲡⲕⲁϩ ϥⲛⲁϣⲱⲡⲉ ⲉϥⲃⲏⲗ ϩⲛ̅ ⲙ̅ⲡⲏⲩⲉ. <span style=
  "color:#b00e23">(ⲕ̅)</span> ⲧⲟⲧⲉ ⲁϥϩⲱⲛ ⲉⲧⲟⲟⲧⲟⲩ ⲛ̅ⲛⲉϥⲙⲁⲑⲏⲧⲏⲥ ϫⲉⲕⲁⲥ ⲛ̅ⲛⲉⲩϫⲟⲟⲥ
  ⲉⲗⲁⲁⲩ ϫⲉ ⲛ̅ⲧⲟϥ ⲡⲉ ⲡⲉⲭ̅ⲥ̅. <span style="color:#b00e23">(ⲕ̅ⲁ̅)</span> ϫⲓⲛ
  ⲡⲉⲩⲟⲉⲓϣ ⲉⲧⲙ̅ⲙⲁⲩ ⲁϥⲁⲣⲭⲉⲓ ⲛ̅ϭⲓ ⲓ̅ⲥ̅ ⲉⲧⲁⲙⲙⲉ ⲛⲉϥⲙⲁⲑⲏⲧⲏⲥ. ϫⲉ ϩⲁⲡⲥ̅ ⲡⲉ ⲉⲧⲣⲉϥⲃⲱⲕ
  ⲉϩⲣⲁⲓ̈ ⲉⲑⲓⲉⲣⲟⲥⲟ&lt;ⲗⲩ&gt;ⲙⲁ ⲛϥ̅ϣⲡ ϩⲁϩ ⲛ̅ϩⲓⲥⲉ ⲉⲃⲟⲗ ϩⲓⲧⲟⲟⲧⲟⲩ ⲛ̅ⲛⲉⲡⲣⲉⲥⲃⲩⲧⲉⲣⲟⲥ.
  ⲙ̅ⲛ ⲛ̅ⲁⲣⲭⲓⲉⲣⲉⲩⲥ. ⲙⲛ̅ ⲛⲉⲅⲣⲁⲙⲙⲁⲧⲉⲩⲥ. ⲛ̅ⲥⲉⲙⲟⲩⲟⲩⲧ ⲙ̅ⲙⲟϥ. ⲛϥ̅ⲧⲱⲟⲩⲛ ϩⲙ̅ ⲡⲙⲉϩϣⲟⲙⲛ̅ⲧ
  ⲛ̅ϩⲟⲟⲩ. <span style="color:#b00e23">(ⲕ̅ⲃ̅)</span> ⲁϥϣⲟⲡⲥ̅ ⲛ̅ⲧⲟⲟⲧϥ ⲛ̅ϭⲓ ⲡⲉⲧⲣⲟⲥ
  ⲁϥⲁⲣⲭⲉⲓ ⲛ̅ⲉⲡⲓⲧⲓⲙⲁ ⲛⲁϥ ⲉϥϫⲱ ⲙ̅ⲙⲟⲥ. ϫⲉ ⲕⲟⲩⲟϫ ⲡϫⲟⲉⲓⲥ ⲛ̅ⲛⲉ ⲡⲁⲓ̈ ϣⲱⲡⲉ ⲙ̅ⲙⲟⲕ.
  <span style="color:#b00e23">(ⲕ̅ⲅ̅)</span> ⲛ̅ⲧⲟϥ ⲇⲉ ⲁϥⲕⲟⲧϥ̅ ⲡⲉϫⲁϥ ⲙ̅ⲡⲉⲧⲣⲟⲥ. ϫⲉ
  ⲃⲱⲕ ⲉⲡⲁϩⲟⲩ ⲙ̅ⲙⲟⲓ̈ ⲡⲥⲁⲇⲁⲛⲁⲥ. ⲛ̅ⲧⲕ̅ ⲟⲩⲥⲕⲁⲛⲇⲁⲗⲟⲛ ⲛⲁⲓ̈. ϫⲉ ⲛⲉⲕⲙⲉⲉⲩⲉ ⲁⲛ ⲉⲛⲁ
  ⲡⲛⲟⲩⲧⲉ. ⲁⲗⲗⲁ ⲉⲛⲁ ⲛ̅ⲣⲱⲙⲉ. <span style="color:#b00e23">(ⲕ̅ⲇ̅)</span> ⲧⲟⲧⲉ ⲓ̅ⲥ̅
  ⲡⲉϫⲁϥ ⲛ̅ⲛⲉϥⲙⲁⲑⲏⲧⲏⲥ ϫⲉ ⲡⲉⲧⲟⲩⲱϣ ⲉⲉⲓ ⲉⲡⲁϩⲟⲩ ⲙ̅ⲙⲟⲓ̈ ⲙⲁⲣⲉϥⲁⲡⲁⲣⲛⲁ ⲙ̅ⲙⲟϥ ⲛϥ̅ϥⲓ
  ⲙ̅ⲡⲉϥⲥⲧⲁⲩⲣⲟⲥ. <span style="color:#b00e23">(ⲕ̅ⲉ̅)</span> ⲡⲉⲧⲛⲁⲟⲩⲱϣ ⲅⲁⲣ ⲉⲧⲟⲩϫⲟ
  ⲛ̅ⲧⲉϥⲯⲩⲭⲏ ϥⲛⲁⲥⲟⲣⲙⲉⲥ. ⲡⲉⲧⲛⲁⲥⲱⲣⲙ̅ ⲇⲉ ⲛ̅ⲧⲉϥⲯⲩⲭⲏ ⲉⲧⲃⲏⲏⲧ ϥⲛⲁϩⲉ ⲉⲣⲟⲥ. <span style=
  "color:#b00e23">(ⲕ̅ⲋ̅)</span> ⲉⲣⲉ ⲡⲣⲱⲙⲉ ⲅⲁⲣ ⲛⲁϯϩⲏⲩ ⲛ̅ⲟⲩ. ⲉϥϣⲁⲛϯϩⲏⲩ ⲇⲉ
  ⲙ̅ⲡⲕⲟⲥⲙⲟⲥ ⲧⲏⲣϥ̅. ⲁⲩⲱ ⲛϥ̅ϯⲟⲥⲉ ⲛ̅ⲧⲉϥⲯⲩⲭⲏ. ⲏ ⲟⲩ ⲡⲉⲧⲉⲣⲉ ⲡⲣⲱⲙⲉ ⲛⲁⲧⲁⲁϥ ⲛ̅ϣⲃⲃⲓⲱ
  ⲛ̅ⲧⲉϥⲯⲩⲭⲏ. <span style="color:#b00e23">(ⲕ̅ⲍ̅)</span> ⲡϣⲏⲣⲉ ⲅⲁⲣ ⲙ̅ⲡⲣⲱⲙⲉ ⲛⲏⲩ
  ϩⲙ̅ ⲡⲉⲟⲟⲩ ⲙ̅ⲡⲉϥⲉⲓⲱⲧ ⲙⲛ̅ ⲛⲉϥⲁⲅⲅⲉⲗⲟⲥ ⲛϥ̅ⲧⲱⲱⲃⲉ ⲙ̅ⲡⲟⲩⲁ ⲡⲟⲩⲁ ⲕⲁⲧⲁ ⲛⲉϥϩⲃⲏⲩⲉ.
  <span style="color:#b00e23">(ⲕ̅ⲏ̅)</span> ϩⲁⲙⲏⲛ ⲅⲁⲣ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲟⲩⲛ̅
  ϩⲟⲓ̈ⲛⲉ ⲛ̅ⲛⲉⲧⲁϩⲉⲣⲁⲧⲟⲩ ⲙ̅ⲡⲉⲓ̈ⲙⲁ. ⲛⲁⲓ̈ ⲛ̅ⲥⲉⲛⲁϫⲓ ϯⲡⲉ ⲁⲛ ⲙ̅ⲡⲙⲟⲩ ϣⲁⲛⲧⲟⲩⲛⲁⲩ ⲉⲡϣⲏⲣⲉ
  ⲙ̅ⲡⲣⲱⲙⲉ ⲉϥⲛⲏⲩ ϩⲛ̅ ⲧⲉϥⲙⲛ̅ⲧⲣ̅ⲣⲟ.</p>

  <h3 id="gospel_of_st._matthew17">17</h3>

  <p><span style="color:#b00e23">(ⲁ̅)</span> ⲙⲛ̅ⲛ̅ⲥⲁ ⲥⲟⲟⲩ ⲇⲉ ⲛ̅ϩⲟⲟⲩ ⲁϥϫⲓ ⲛ̅ϭⲓ
  ⲓ̅ⲥ̅ ⲙ̅ⲡⲉⲧⲣⲟⲥ ⲙⲛ̅ ⲓⲁⲕⲱⲃⲟⲥ ⲙⲛ̅ ⲓⲱϩⲁⲛⲛⲏⲥ ⲡⲉϥⲥⲟⲛ ⲉϩⲣⲁⲓ ⲉϫⲛ̅ ⲟⲩⲧⲟⲟⲩ ⲉϥϫⲟⲥⲉ
  ⲙⲁⲩⲁⲁⲩ. <span style="color:#b00e23">(ⲃ̅)</span> ⲁϥϣⲃⲧϥ̅ ⲙ̅ⲡⲉⲩⲙ̅ⲧⲟ ⲉⲃⲟⲗ. ⲡⲉϥϩⲟ
  ⲁϥⲧⲁⲁⲧⲉ ⲛ̅ⲑⲉ ⲙ̅ⲡⲣⲏ. ⲁⲩⲱ ⲛⲉϥϩⲟⲓⲧⲉ ⲁⲩⲟⲩⲃⲁϣ ⲛ̅ⲑⲉ ⲙ̅ⲡⲟⲩⲟⲉⲓⲛ. <span style=
  "color:#b00e23">(ⲅ̅)</span> ⲉⲓⲥ ϩⲏⲏⲧⲉ ⲁⲩⲟⲩⲱⲛϩ̅ ⲛⲁϥ ⲉⲃⲟⲗ ⲛ̅ϭⲓ ⲙⲱⲩ̈ⲥⲏⲥ ⲙⲛ̅
  ϩⲏⲗⲓⲁⲥ ⲉⲩϣⲁϫⲉ ⲛⲙ̅ⲙⲁϥ. <span style="color:#b00e23">(ⲇ̅)</span> ⲁϥⲟⲩⲱϣⲃ̅ ⲇⲉ
  ⲛ̅ϭⲓ ⲡⲉⲧⲣⲟⲥ ⲉϥϫⲱ ⲙ̅ⲙⲟⲥ ⲛ̅ⲓ̅ⲥ̅. ϫⲉ ⲡϫⲟⲉⲓⲥ ⲛⲁⲛⲟⲩⲥ ⲛⲁⲛ ⲉⲧⲣⲉⲛϭⲱ ⲙ̅ⲡⲉⲓⲙⲁ. ⲕⲟⲩⲱϣ
  ⲉⲧⲣⲉⲛⲧⲁⲙⲉⲓⲟ ⲙ̅ⲡⲉⲓⲙⲁ ⲛ̅ϣⲟⲙⲧⲉ ⲛ̅ⲥⲕⲩⲛⲏ. ⲟⲩⲉⲓ ⲛⲁⲕ. ⲟⲩⲉⲓ ⲙ̅ⲙⲱⲩ̈ⲥⲏⲥ. ⲟⲩⲉⲓ ⲛ̅ϩⲏⲗⲓⲁⲥ.
  <span style="color:#b00e23">(ⲉ̅)</span> ⲉⲧⲓ ⲉϥϣⲁϫⲉ ⲉⲓⲥ ϩⲏⲏⲧⲉ ⲉⲓⲥ ⲟⲩⲕⲗⲟⲟⲗⲉ
  ⲛ̅ⲟⲩⲉⲓⲛ ⲁⲥⲣ̅ϩⲁⲓ̈ⲃⲉⲥ ⲉϩⲣⲁⲓ ⲉϫⲱⲟⲩ. ⲁⲩⲱ ⲉⲓⲥ ⲟⲩⲥⲙⲏ ⲉⲃⲟⲗ ϩⲛ̅ ⲧⲉⲕⲗⲟⲟⲗⲉ ⲉⲥϫⲱ ⲙ̅ⲙⲟⲥ.
  ϫⲉ ⲡⲁⲓ ⲡⲉ ⲡⲁϣⲏⲣⲉ ⲡⲁⲙⲉⲣⲓⲧ ⲡⲉⲛⲧⲁ ⲡⲁⲟⲩⲱϣ ϣⲱⲡⲉ ϩⲣⲁⲓ ⲛ̅ϩⲏⲧϥ̅. ⲥⲱⲧⲙ̅ ⲛ̅ⲥⲱϥ.
  <span style="color:#b00e23">(ⲋ̅)</span> ⲁⲩⲥⲱⲧⲙ̅ ⲇⲉ ⲛ̅ϭⲓ ⲙ̅ⲙⲁⲑⲏⲧⲏⲥ ⲁⲩϩⲉ ⲉϩⲣⲁⲓ
  ⲉϫⲙ̅ ⲡⲉⲩϩⲟ ⲁⲩⲱ ⲁⲩⲣ̅ϩⲟⲧⲉ ⲉⲙⲁⲧⲉ. <span style="color:#b00e23">(ⲍ̅)</span> ⲁϥϯ
  ⲡⲉϥⲟⲩⲟⲓ ⲛ̅ϭⲓ ⲓ̅ⲥ̅ ⲁϥϫⲱϩ ⲉⲣⲟⲟⲩ ⲉϥϫⲱ ⲙ̅ⲙⲟⲥ. ϫⲉ ⲧⲱⲟⲩⲛ ⲙ̅ⲡⲣ̅ⲣ̅ϩⲟⲧⲉ. <span style=
  "color:#b00e23">(ⲏ̅)</span> ⲁⲩϥⲓ ⲇⲉ ⲛ̅ⲛⲉⲩⲃⲁⲗ ⲉϩⲣⲁⲓ ⲙ̅ⲡⲟⲩⲛⲁⲩ ⲉⲗⲁⲁⲩ ⲉⲓⲙⲏⲧⲉⲓ
  ⲓ̅ⲥ̅ ⲙⲁⲩⲁⲁϥ. <span style="color:#b00e23">(ⲑ̅)</span> ⲉⲩⲛⲏⲩ ⲇⲉ ⲉⲡⲉⲥⲏⲧ ϩⲓ ⲡⲧⲟⲟⲩ
  ⲁϥϩⲱⲛ ⲉⲧⲟⲟⲧⲟⲩ ⲛ̅ϭⲓ ⲓ̅ⲥ̅ ⲉϥϫⲱ ⲙ̅ⲙⲟⲥ ϫⲉ ⲙ̅ⲡⲣ̅ϫⲱ ⲉⲗⲁⲁⲩ ⲙ̅ⲡϩⲟⲣⲟⲙⲁ ϣⲁⲛⲧⲉ ⲡϣⲏⲣⲉ
  ⲙ̅ⲡⲣⲱⲙⲉ ⲧⲱⲟⲩⲛ ⲉⲃⲟⲗ ϩⲛ̅ ⲛⲉⲧⲙⲟⲟⲩⲧ. <span style="color:#b00e23">(ⲓ̅)</span>
  ⲁⲩϫⲛⲟⲩϥ̅ ⲇⲉ ⲛ̅ϭⲓ ⲛⲉϥⲙⲁⲑⲏⲧⲏⲥ ⲉⲩϫⲱ ⲙ̅ⲙⲟⲥ. ϫⲉ ⲁϩⲣⲟⲟⲩ ϭⲉ ⲛⲉⲅⲣⲁⲙⲙⲁⲧⲉⲩⲥ ϫⲱ ⲙ̅ⲙⲟⲥ.
  ϫⲉ ϩⲁⲡⲥ̅ ⲉⲧⲣⲉ ϩⲏⲗⲓⲁⲥ ⲉⲓ ⲛ̅ϣⲟⲣⲡ. <span style="color:#b00e23">(ⲓ̅ⲁ̅)</span>
  ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁⲩ. ϫⲉ ϩⲏⲗⲓⲁⲥ ⲙⲉⲛ ⲛⲏⲩ ⲛϥ̅ⲁⲡⲟⲕⲁⲑⲓⲥⲧⲁ ⲛ̅ϩⲱⲃ ⲛⲓⲙ.
  <span style="color:#b00e23">(ⲓ̅ⲃ̅)</span> ϯϫⲱ ⲇⲉ ⲙ̅ⲙⲟⲥ ⲛⲏⲧⲛ̅ ϫⲉ ⲁ ϩⲏⲗⲓⲁⲥ ⲟⲩⲱ
  ⲉϥⲉⲓ ⲁⲩⲱ ⲙ̅ⲡⲟⲩⲥⲟⲩⲱⲛϥ̅. ⲁⲗⲗⲁ ⲁⲩⲉⲓⲣⲉ ⲛⲁϥ ⲛ̅ⲛⲉⲛⲧⲁⲩⲟⲩⲁϣⲟⲩ. ⲧⲁⲓ ⲟⲛ ⲧⲉ ⲑⲉ ⲙ̅ⲡϣⲏⲣⲉ
  {ⲙⲡϣⲏⲣⲉ} ⲙ̅ⲡⲣⲱⲙⲉ ⲉϥⲛⲁϣⲡ̅ϩⲓⲥⲉ ⲉⲃⲟⲗ ϩⲓⲧⲟⲟⲧⲟⲩ. <span style=
  "color:#b00e23">(ⲓ̅ⲅ̅)</span> ⲧⲟⲧⲉ ⲁⲩⲉⲓⲙⲉ ⲛ̅ϭⲓ ⲙ̅ⲙⲁⲑⲏⲧⲏⲥ ϫⲉ ⲛ̅ⲧⲁϥϫⲟⲟⲥ ⲛⲁⲩ
  ⲉⲧⲃⲉ ⲓⲱϩⲁⲛⲛⲏⲥ ⲡⲃⲁⲡⲧⲓⲥⲧⲏⲥ. <span style="color:#b00e23">(ⲓ̅ⲇ̅)</span> ⲛ̅ⲧⲉⲣⲉϥⲉⲓ
  ⲇⲉ ϣⲁ ⲡⲙⲏⲏϣⲉ ⲁⲩⲣⲱⲙⲉ ϯ ⲡⲉϥⲟⲩⲟⲓ ⲉⲣⲟⲥ ⲉϥⲥⲟⲡⲥ̅ ⲙ̅ⲙⲟϥ <span style=
  "color:#b00e23">(ⲓ̅ⲉ̅)</span> ⲉϥϫⲱ ⲙ̅ⲙⲟⲥ ϫⲉ ⲡϫⲟⲉⲓⲥ ⲛⲁ ⲙ̅ⲡⲁϣⲏⲣⲉ ϫⲉ ϥϩⲓⲧⲉ ⲁⲩⲱ
  ϥⲙⲟⲕϩ̅. ϩⲁϩ ⲅⲁⲣ ⲛ̅ⲥⲟⲡ ϣⲁϥϩⲉ ⲉϩⲣⲁⲓ ⲉⲡⲕⲱϩⲧ̅ ⲁⲩⲱ ϩⲁϩ ⲛ̅ⲥⲟⲡ ⲉϩⲣⲁⲓ ⲉⲡⲙⲟⲟⲩ.
  <span style="color:#b00e23">(ⲓ̅ⲋ̅)</span> ⲁⲓⲉⲓⲛⲉ ⲇⲉ ⲙ̅ⲙⲟϥ ⲛ̅ⲛⲉⲕⲙⲁⲑⲏⲧⲏⲥ
  ⲙ̅ⲡⲟⲩⲉϣϭⲙ̅ϭⲟⲙ ⲉⲣ̅ⲡⲁϩⲣⲉ ⲉⲣⲟϥ. <span style="color:#b00e23">(ⲓ̅ⲍ̅)</span>
  ⲁϥⲟⲩⲱϣⲃ̅ ⲇⲉ ⲛ̅ϭⲓ ⲓ̅ⲥ̅ ⲉϥϫⲱ ⲙ̅ⲙⲟⲥ. ϫⲉ ⲱ ⲧⲅⲉⲛⲉⲁ ⲛ̅ⲁⲡⲓⲥⲧⲟⲥ. ⲁⲩⲱ ⲉⲧϭⲟⲟⲙⲉ. ϣⲁ ⲧⲛⲁⲩ
  ϯⲛⲁϣⲱⲡⲉ ⲛⲙ̅ⲙⲏⲧⲛ̅. ϣⲁ ⲧⲛⲁⲩ ϯⲛⲁⲁⲛⲉⲓⲭⲉ ⲙ̅ⲙⲱⲧⲛ̅ ⲁⲩⲉⲓⲥϥ̅ ⲛⲁⲓ ⲉⲡⲉⲓⲙⲁ. <span style=
  "color:#b00e23">(ⲓ̅ⲏ̅)</span> ⲁϥⲉⲡⲓⲧⲓⲙⲁ ⲛⲁϥ ⲛ̅ϭⲓ ⲓ̅ⲥ̅ ⲁϥⲉⲓ ⲉⲃⲟⲗ ⲛ̅ϩⲏⲧϥ̅ ⲛ̅ϭⲓ
  ⲡⲇⲁⲓⲙⲱⲛⲓⲟⲛ. ⲁ ⲡϣⲏⲣⲉ ϣⲏⲙ ⲗⲟ ϫⲓⲛ ⲧⲉⲩⲛⲟⲩ ⲉⲧⲙ̅ⲙⲁⲩ. <span style=
  "color:#b00e23">(ⲓ̅ⲑ̅)</span> ⲧⲟⲧⲉ ⲙ̅ⲙⲁⲑⲏⲧⲏⲥ ⲁⲩϯ ⲡⲉⲩⲟⲩⲟⲓ ⲉⲓ̅ⲥ̅ ⲛ̅ⲥⲁ ⲟⲩⲥⲁ
  ⲡⲉϫⲁⲩ ⲛⲁϥ. ϫⲉ ⲉⲧⲃⲉⲟⲩ ⲁⲛⲟⲛ ⲙ̅ⲡⲉⲛⲉϣϭⲙ̅ϭⲟⲙ ⲉⲛⲟϫϥ̅ ⲉⲃⲟⲗ. <span style=
  "color:#b00e23">(ⲕ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ ϫⲉ ⲉⲧⲃⲉ ⲧⲉⲧⲛ̅ⲕⲟⲩⲓ ⲙ̅ⲡⲓⲥⲧⲓⲥ.
  ϩⲁⲙⲏⲛ ⲅⲁⲣ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲉϣⲱⲡⲉ ⲟⲩⲛ̅ⲧⲏⲧⲛ̅ ⲡⲓⲥⲧⲓⲥ ⲙ̅ⲙⲁⲩ ⲛ̅ⲑⲉ ⲛ̅ⲟⲩⲃⲗ̅ⲃⲓⲗⲉ
  ⲛ̅ϣⲗ̅ⲧⲏⲙ. ⲧⲉⲧⲛ̅ⲛⲁϫⲟⲟⲥ ⲙ̅ⲡⲉⲓⲧⲟⲟⲩ. ϫⲉ ⲡⲱⲱⲛⲉ ⲉⲃⲟⲗ ϩⲙ̅ ⲡⲉⲓⲙⲁ ⲉⲡⲏ ⲛϥⲡⲱⲱⲛⲉ ⲛ̅ⲧⲉⲧⲙ̅
  ⲗⲁⲁⲩ ⲣ̅ⲁⲧϭⲟⲙ ⲛⲏⲧⲛ̅. <span style="color:#b00e23">(ⲕ̅ⲁ̅)</span> <span style=
  "color:#b00e23">(ⲕ̅ⲃ̅)</span> ⲉⲩⲙⲟⲟϣⲉ ⲇⲉ ϩⲛ̅ ⲧⲅⲁⲗⲓⲗⲁⲓⲁ ⲡⲉϫⲁϥ ⲛⲁⲩ ⲛ̅ϭⲓ ⲓ̅ⲥ̅.
  ϫⲉ ⲡϣⲏⲣⲉ ⲙ̅ⲡⲣⲱⲙⲉ ⲥⲉⲛⲁⲡⲁⲣⲁⲇⲓⲇⲟⲩ ⲙ̅ⲙⲟϥ ⲉⲧⲟⲟⲧⲟⲩ ⲛ̅ⲛ̅ⲣⲱⲙⲉ. <span style=
  "color:#b00e23">(ⲕ̅ⲅ̅)</span> ⲛ̅ⲥⲉⲙⲟⲟⲩⲧϥ̅ ⲛϥ̅ⲧⲱⲟⲩⲛ ϩⲙ̅ ⲡⲙⲉϩϣⲟⲙⲛⲧ̅ ⲛ̅ϩⲟⲟⲩ.
  ⲛ̅ⲧⲟⲟⲩ ⲇⲉ ⲁⲩⲗⲩⲡⲉⲓ ⲉⲙⲁⲧⲉ. <span style="color:#b00e23">(ⲕ̅ⲇ̅)</span> ⲛ̅ⲧⲉⲣⲟⲩⲉⲓ
  ⲇⲉ ⲉϩⲣⲁⲓ ⲉⲕⲁⲫⲁⲣⲛⲁⲟⲩⲙ ⲁ ⲛⲉⲧϫⲓ ⲕⲓⲧⲉ ϯ ⲡⲉⲩⲟⲩⲟⲓ ⲉⲡⲉⲧⲣⲟⲥ ⲉⲩϫⲱ ⲙ̅ⲙⲟⲥ. ϫⲉ ⲙⲉⲣⲉ
  ⲡⲉⲧⲛ̅ⲥⲁϩ ϯ ⲧⲉϥⲕⲓⲧⲉ. <span style="color:#b00e23">(ⲕ̅ⲉ̅)</span> ⲡⲉϫⲁϥ ϫⲉ ϣⲱ.
  ⲛ̅ⲧⲉⲣⲉϥⲉⲓ ⲇⲉ ⲉϩⲣⲁⲓ ⲉⲡⲏⲓ ⲁ ⲓ̅ⲥ̅ ⲣ̅ϣⲟⲣⲡ ⲉⲣⲟϥ ⲉϥϫⲱ ⲙ̅ⲙⲟⲥ. ϫⲉ ⲟⲩ ⲡⲉⲧⲥⲇⲟⲕⲉⲓ ⲛⲁⲕ
  ⲥⲓⲙⲱⲛ. ⲛ̅ⲣ̅ⲣⲱⲟⲩ ⲛ̅ⲧⲉ ⲡⲕⲁϩ ⲉⲩϫⲓ ⲧⲉⲗⲟⲥ ⲛ̅ⲧⲛ̅ ⲛⲓⲙ ⲏ ⲕⲩⲛⲥⲟⲥ. ⲉⲩϫⲓ ⲛ̅ⲧⲛ̅ ⲛⲉⲩϣⲏⲣⲉ.
  ϫⲛ̅ ⲉⲩϫⲓ ⲛ̅ⲧⲛ̅ ⲛ̅ϣⲙ̅ⲙⲟ. <span style="color:#b00e23">(ⲕ̅ⲋ̅)</span> ⲛ̅ⲧⲉⲣⲉϥϫⲟⲟⲥ
  ⲇⲉ ϫⲉ ⲛ̅ⲧⲛ̅ ⲛ̅ϣⲙ̅ⲙⲟ ⲡⲉϫⲁϥ ⲛⲁϥ ⲛ̅ϭⲓ ⲓ̅ⲥ̅ ϫⲉ ⲉⲓⲉ ϩⲉⲛⲣⲙ̅ϩⲉ ⲛⲉ ⲛ̅ϣⲏⲣⲉ.
  <span style="color:#b00e23">(ⲕ̅ⲍ̅)</span> ϫⲉⲕⲁⲥ ⲇⲉ ⲛ̅ⲛⲉⲛⲥⲕⲁⲛⲇⲁⲗⲓⲍⲉ ⲙ̅ⲙⲟⲟⲩ.
  ⲃⲱⲕ ⲉⲑⲁⲗⲁⲥⲥⲁ ⲛⲅ̅ⲛⲟⲩϫⲉ ⲛ̅ⲟⲩⲟⲓⲙⲉ ⲛⲅ̅ϥⲓ ⲙ̅ⲡⲧⲏⲃⲧ̅ ⲉⲧⲛⲏⲩ ⲉϩⲣⲁⲓ ⲛ̅ϣⲟⲣⲡ. ⲁⲩⲱ
  ⲉⲕϣⲁⲛⲟⲩⲱⲛ ⲉⲣⲱϥ ⲕ&lt;ⲛ&gt;ⲁϩⲉ ⲉⲩⲥⲁⲧⲉⲉⲣⲉ. ϥⲓ ⲛ̅ⲧⲉⲧⲙ̅ⲙⲁⲩ ⲛⲅ̅ⲧⲁⲁⲥ ϩⲁⲣⲟⲓ
  ⲛⲙ̅ⲙⲁⲕ.</p>

  <h3 id="gospel_of_st._matthew18">18</h3>

  <p><span style="color:#b00e23">(ⲁ̅)</span> ϩⲛ̅ ⲧⲉⲩⲛⲟⲩ ⲉⲧⲙ̅ⲙⲁⲩ ⲁ ⲙ̅ⲙⲁⲑⲏⲧⲏⲥ ϯ
  ⲡⲉⲩⲟⲩⲟⲓ ⲉⲓ̅ⲥ̅ ⲉⲩϫⲱ ⲙ̅ⲙⲟⲥ. ϫⲉ ⲛⲓⲙ ⲁⲣⲁ ⲡⲉ ⲡⲛⲟϭ ϩⲛ̅ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ.
  <span style="color:#b00e23">(ⲃ̅)</span> ⲁϥⲙⲟⲩⲧⲉ ⲇⲉ ⲛ̅ϭⲓ ⲓ̅ⲥ̅ ⲉⲩϣⲏⲣⲉ ϣⲏⲙ
  ⲁϥⲧⲁϩⲟϥ ⲉⲣⲁⲧϥ̅ ϩⲛ̅ ⲧⲉⲩⲙⲏⲧⲉ <span style="color:#b00e23">(ⲅ̅)</span> ⲡⲉϫⲁϥ ⲛⲁⲩ.
  ϫⲉ ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲉⲓⲙⲏⲧⲉⲓ ⲛ̅ⲧⲉⲧⲛ̅ⲕⲉⲧ ⲧⲏⲩⲧⲛ̅ ⲛ̅ⲧⲉⲧⲛ̅ⲣ̅ⲑⲉ ⲛ̅ⲛⲉⲓϣⲏⲣⲉ
  ϣⲏⲙ ⲛ̅ⲛⲉⲧⲛⲃⲱⲕ ⲉϩⲟⲩⲛ ⲉⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. <span style=
  "color:#b00e23">(ⲇ̅)</span> ⲡⲉⲧⲛⲁⲑⲃ̅ⲃⲓⲟϥ ⲇⲉ ⲛ̅ⲑⲉ ⲙ̅ⲡⲉⲓϣⲏⲣⲉ ϣⲏⲙ. ⲡⲁⲓ ⲡⲉ ⲡⲛⲟϭ
  ϩⲛ̅ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. <span style="color:#b00e23">(ⲉ̅)</span> ⲁⲩⲱ ⲡⲉⲧⲛⲁϣⲱⲡ
  ⲉⲣⲟϥ ⲛ̅ⲟⲩϣⲏⲣⲉ ϣⲏⲙ ⲛ̅ⲧⲉⲓϩⲉ ⲉϩⲣⲁⲓ ⲉϫⲙ̅ ⲡⲁⲣⲁⲛ ⲉϥϣⲱⲡ ⲙ̅ⲙⲟⲓ ⲉⲣⲟϥ. <span style=
  "color:#b00e23">(ⲋ̅)</span> ⲡⲉⲧⲛⲁⲥⲕ&lt;ⲁ&gt;{ⲕ}ⲛⲇⲁⲗⲓⲍⲉ ⲇⲉ ⲛ̅ⲟⲩⲁ ⲛ̅ⲛⲉⲓⲕⲟⲩⲓ̈
  ⲉⲧⲡⲓⲥⲧⲉⲩⲉ ⲉⲣⲟⲓ. ⲥⲉⲣⲛⲟϥⲣⲉ ⲛⲁϥ ϫⲉⲕⲁⲥ ⲉⲩⲉⲙⲟⲩⲣ ⲛ̅ⲟⲩⲱⲛⲉ ⲛ̅ⲥⲓⲕⲉ ⲉⲡⲉϥⲙⲁⲕϩ ⲛ̅ⲥⲉⲟⲙⲥϥ̅
  ϩⲣⲁⲓ ϩⲙ̅ ⲡⲡⲉⲗⲁⲅⲟⲥ ⲛ̅ⲧⲉⲑⲁⲗⲁⲥⲥⲁ. <span style="color:#b00e23">(ⲍ̅)</span> ⲟⲩⲟⲓ
  ⲙ̅ⲡⲕⲟⲥⲙⲟⲥ ⲉⲃⲟⲗ ϩⲛ̅ ⲛⲉⲥⲕⲁⲛⲇⲁⲗⲟⲛ. ⲁⲛⲁⲅⲕⲏ ⲅⲁⲣ ⲉⲧⲣⲉ ⲛⲉⲥⲕⲁⲛⲇⲁⲗⲟⲛ ⲉⲓ. ⲡ&lt;ⲗ&gt;ⲏⲛ
  ⲟⲩⲟⲓ ⲙ̅ⲡⲣⲱⲙⲉ ⲉⲧⲙ̅ⲙⲁⲩ ⲡⲉⲧⲉⲣⲉ ⲡⲉⲥⲕⲁⲛⲇⲁⲗⲟⲛ ⲛⲏⲩ ⲉⲃⲟⲗ ϩⲓⲧⲟⲟⲧϥ̅. <span style=
  "color:#b00e23">(ⲏ̅)</span> ⲉϣϫⲉ ⲧⲉⲕϭⲓϫ ⲏ ⲧⲉⲕⲟⲩⲉⲣⲏⲧⲉ ⲥⲕⲁⲛⲇⲁⲗⲓⲍⲉ ⲙ̅ⲙⲟⲕ ϣⲁⲁⲧⲥ̅
  ⲛ̅ⲅⲛⲟϫ̅ⲥ ⲛ̅ⲥⲁⲃⲟⲗ ⲙ̅ⲙⲟⲕ. ⲛⲁⲛⲟⲩⲥ ⲅⲁⲣ ⲛⲁⲕ ⲉⲃⲱⲕ ⲉϩⲟⲩⲛ ⲉⲡⲱⲛϩ̅ ⲉⲕⲟ ⲛ̅ϭⲁⲗⲉ. ⲏ ⲉⲕⲟ
  ⲛ̅&lt;ϭ&gt;ⲁⲛⲁϩ. ⲏ ⲉⲣⲉ ⲧⲉⲕϭⲓϫ ⲥⲛ̅ⲧⲉ ⲙ̅ⲙⲟⲕ. ⲏ ⲟⲩⲉⲣⲏⲧⲉ ⲥⲛ̅ⲧⲉ ⲛ̅ⲥⲉⲛⲟϫⲕ̅ ⲉⲧⲥⲁⲧⲉ
  ⲛ̅ϣⲁ ⲉⲛⲉϩ. <span style="color:#b00e23">(ⲑ̅)</span> ⲁⲩⲱ ⲉϣϫⲉ ⲡⲉⲕⲃⲁⲗ ⲥⲕⲁⲛⲇⲁⲗⲓⲍⲉ
  ⲙ̅ⲙⲟⲕ ⲡⲟⲣⲕϥ̅ ⲛⲅ̅ⲛⲟϫϥ̅ ⲛ̅ⲥⲁⲃⲟⲗ ⲙ̅ⲙⲟⲕ. ⲛⲁⲛⲟⲩⲥ ⲅⲁⲣ ⲛⲁⲕ ⲉⲣⲉ ⲟⲩⲃⲁⲗ ⲛ̅ⲟⲩⲱⲧ ⲙ̅ⲙⲟⲕ
  ⲉⲃⲱⲕ ⲉϩⲟⲩⲛ ⲉⲡⲱⲛϩ̅ ⲉϩⲟⲩⲉ ⲉⲣⲉ ⲃⲁⲗ ⲥⲛⲁⲩ ⲙ̅ⲙⲟⲕ ⲛ̅ⲥⲉⲛⲟϫⲕ̅ ⲉⲧⲅⲉϩⲉⲛⲛⲁ ⲛ̅ⲥⲁⲧⲉ.
  <span style="color:#b00e23">(ⲓ̅)</span> ϭⲱϣⲧ̅ ⲙ̅ⲡⲣⲕⲁⲧⲁⲫⲣⲟⲛⲉⲓ ⲛ̅ⲟⲩⲁ ⲛ̅ⲛⲉⲓⲕⲟⲩⲓ.
  ϯϫⲱ ⲅⲁⲣ ⲙ̅ⲙⲟⲥ ⲛⲏⲧⲛ̅ ϫⲉ ⲛⲉⲩⲁⲅⲅⲉⲗⲟⲥ ϭⲱϣⲧ̅ ⲛ̅ⲟⲩⲟⲉⲓϣ ⲛⲓⲙ ϩⲛ̅ ⲙ̅ⲡⲏⲩⲉ ⲉⲡϩⲟ ⲙ̅ⲡⲁⲉⲓⲱⲧ
  ⲉⲧϩⲛ̅ ⲙ̅ⲡⲏⲩⲉ. <span style="color:#b00e23">(ⲓ̅ⲁ̅)</span> <span style=
  "color:#b00e23">(ⲓ̅ⲃ̅)</span> ⲟⲩ ⲡⲉⲧⲥⲇⲟⲕⲉⲓ ⲛⲏⲧⲛ̅ ⲉϣⲱⲡⲉ ⲟⲩⲣⲱⲙⲉ ⲉϥϣⲁⲛⲕⲱ ⲛⲁϥ
  ⲛ̅ϣⲉ ⲛⲉⲥⲟⲟⲩ ⲛ̅ⲧⲉ ⲟⲩⲁ ⲥⲱⲣⲙ̅ ⲉⲃⲟⲗ ⲛ̅ϩⲏⲧⲟⲩ. ⲙⲏ ⲛϥ̅ⲛⲁⲕⲱ ⲁⲛ ⲙ̅ⲡⲉⲓⲡⲥⲧⲁⲓⲟⲩ ⲯⲓⲥ
  ⲛ̅ⲉⲥⲟⲟⲩ ϩⲓϫⲛ̅ ⲛ̅ⲧⲟⲟⲩ ⲛϥ̅ⲃⲱⲕ ⲛϥ̅ϣⲓⲛⲉ ⲛ̅ⲥⲁ ⲡⲉⲧⲥⲟⲣⲙ̅. <span style=
  "color:#b00e23">(ⲓ̅ⲅ̅)</span> ⲁⲩⲱ ⲉⲥϣⲁⲛϣⲱⲡⲉ ⲛϥ̅ϩⲉ ⲉⲣⲟϥ ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅.
  ϫⲉ ϣⲁϥⲣⲁϣⲉ ⲉϩⲣⲁⲓ ⲉϫⲱϥ ⲉϩⲟⲩⲉ ⲡⲉⲓⲡⲥⲧⲁⲓⲟⲩ ⲯⲓⲥ ⲉⲧⲙ̅ⲡⲟⲩⲥⲱⲣⲙ̅. <span style=
  "color:#b00e23">(ⲓ̅ⲇ̅)</span> ⲧⲁⲓ ⲧⲉ ⲑⲉ ⲙ̅ⲡⲟⲩⲱϣ ⲁⲛ ⲡⲉ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲁⲉⲓⲱⲧ
  ⲉⲧϩⲛ̅ ⲙ̅ⲡⲏⲩⲉ. ϫⲉⲕⲁⲥ ⲉϥⲉϩⲉ ⲉⲃⲟⲗ ⲛ̅ϭⲓ ⲟⲩⲁ ⲛ̅ⲛⲉⲓⲕⲟⲩⲓ. <span style=
  "color:#b00e23">(ⲓ̅ⲉ̅)</span> ⲉϣⲱⲡⲉ ⲇⲉ ⲉⲣϣⲁⲛ ⲡⲉⲕⲥⲟⲛ ⲣ̅ⲛⲟⲃⲉ ⲃⲱⲕ ⲛⲅ̅ϫⲡⲉⲓⲟϥ
  ⲟⲩⲧⲱⲕ ⲟⲩⲧⲱϥ ⲙⲁⲩⲁⲁⲕ. ⲉϣⲱⲡⲉ ⲇⲉ ⲉϥϣⲁⲛⲥⲱⲧⲙ̅ ⲛ̅ⲥⲱⲕ ⲁⲕϯϩⲏⲩ ⲙ̅ⲡⲉⲕⲥⲟⲛ. <span style=
  "color:#b00e23">(ⲓ̅ⲋ̅)</span> ⲉϣⲱⲡⲉ ⲇⲉ ⲉϥϣⲁⲛⲧⲙ̅ⲥⲱⲧⲙ̅ ⲛ̅ⲥⲱⲕ ϫⲓ ⲛ̅ⲕⲉⲟⲩⲁ ⲛⲙ̅ⲙⲁⲕ.
  ⲏ ⲥⲛⲁⲩ. ϫⲉⲕⲁⲥ ⲉⲃⲟⲗ ϩⲓⲧⲛ̅ ⲧⲧⲁⲡⲣⲟ ⲙ̅ⲙⲛ̅ⲧⲣⲉ ⲥⲛⲁⲩ ⲏ ϣⲟⲙⲛ̅ⲧ ⲉⲣⲉ ϣⲁϫⲉ ⲛⲓⲙ ⲁϩⲉⲣⲁⲧϥ̅.
  <span style="color:#b00e23">(ⲓ̅ⲍ̅)</span> ⲉϣⲱⲡⲉ ⲇⲉ ⲉϥϣⲁⲛⲧⲙ̅ⲥⲱⲧⲙ̅ ⲛ̅ⲥⲱⲟⲩ. ⲁϫⲓⲥ
  ⲛ̅ⲧⲉⲕⲕⲗⲏⲥⲓⲁ. ⲉϣⲱⲡⲉ ⲇⲉ ⲉϥϣⲁⲛⲣ̅ⲁⲧⲥⲱⲧⲙ̅ ⲛ̅ⲥⲁ ⲧⲕⲉⲉⲕⲕⲗⲏⲥⲓⲁ ⲙⲁⲣⲉϥϣⲱⲡⲉ ⲛⲁⲕ ⲛ̅ⲑⲉ
  ⲛ̅ⲟⲩϩⲉⲑⲛⲓⲕⲟⲥ ⲙⲛ̅ ⲟⲩⲧⲉⲗⲱⲛⲏⲥ. <span style="color:#b00e23">(ⲓ̅ⲏ̅)</span> ϩⲁⲙⲏⲛ
  ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲛⲉⲧⲉⲧⲛⲁⲙⲟⲣⲟⲩ ϩⲓϫⲙ̅ ⲡⲕⲁϩ ⲥⲉⲛⲁϣⲱⲡⲉ ⲉⲩⲙⲏⲣ ϩⲛ̅ ⲙ̅ⲡⲏⲩⲉ. ⲁⲩⲱ
  ⲛⲉⲧⲉⲧⲛⲁⲃⲟⲗ ⲉⲃⲟⲗ ϩⲓϫⲙ̅ ⲡⲕⲁϩ ⲥⲉⲛⲁϣⲱⲡⲉ ⲉⲩⲃⲏⲗ ϩⲛ̅ ⲙ̅ⲡⲏⲩⲉ. <span style=
  "color:#b00e23">(ⲓ̅ⲑ̅)</span> ϩⲁⲙⲏⲛ ⲟⲛ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲉⲣϣⲁⲛ ⲥⲛⲁⲩ
  ⲛ̅ϩⲏⲧⲧⲏⲩⲧⲛ̅ ϥⲓ ⲙⲛ̅ ⲛⲉⲩⲉⲣⲏⲩ ϩⲣⲁⲓ ϩⲓϫⲙ̅ ⲡⲕⲁϩ. ϩⲱⲃ ⲛⲓⲙ ⲉⲧⲟⲩⲛⲁⲁⲓⲧⲉⲓ ⲙ̅ⲙⲟⲟⲩ
  ⲥⲉⲛⲁϣⲱⲡⲉ ⲛⲁⲩ ⲉⲃⲟⲗ ϩⲓⲧⲟⲟⲧϥ̅ ⲙ̅ⲡⲁⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. <span style=
  "color:#b00e23">(ⲕ̅)</span> ⲡⲙⲁ ⲅⲁⲣ ⲉⲧⲉⲣⲉ ⲥⲛⲁⲩ. ⲏ ϣⲟⲙⲛ̅ⲧ ⲥⲟⲟⲩϩ ⲛ̅ϩⲏⲧϥ ϩⲙ̅
  ⲡⲁⲣⲁⲛ. ⲁⲛⲟⲕ ϯϣⲟⲟⲡ ⲛⲙ̅ⲙⲁⲩ ϩⲛ̅ ⲧⲉⲩⲙⲏⲧⲉ. <span style=
  "color:#b00e23">(ⲕ̅ⲁ̅)</span> ⲧⲟⲧⲉ ⲁ ⲡⲉⲧⲣⲟⲥ ϯ ⲡⲉϥⲟⲩⲟⲓ ⲉⲣⲟϥ ⲡⲉϫⲁϥ ⲛⲁϥ ϫⲉ
  ⲡϫⲟⲉⲓⲥ ⲉⲣϣⲁⲛ ⲡⲁⲥⲟⲛ ⲣ̅ⲛⲟⲃⲉ ⲉⲣⲟⲓ ⲧⲁⲕⲱ ⲛⲁϥ ⲉⲃⲟⲗ ϣⲁ ⲟⲩⲏⲣ ⲛ̅ⲥⲟⲡ. ϣⲁ ⲥⲁϣϥ̅ ⲛ̅ⲥⲟⲡ.
  <span style="color:#b00e23">(ⲕ̅ⲃ̅)</span> ⲡⲉϫⲁϥ ⲛⲁϥ ⲛ̅ϭⲓ ⲓ̅ⲥ̅. ϫⲉ ⲛ̅ϯϫⲱ ⲙ̅ⲙⲟⲥ
  ⲛⲁⲕ ⲁⲛ ϫⲉ ϣⲁ ⲥⲁϣϥ̅ ⲛ̅ⲥⲟⲡ. ⲁⲗⲗⲁ ϣⲁ ⲥⲁϣϥ̅ ⲛ̅ϣϥⲉ ⲛ̅ⲥⲟⲡ. <span style=
  "color:#b00e23">(ⲕ̅ⲅ̅)</span> ⲉⲧⲃⲉ ⲡⲁⲓ ⲉⲥⲧⲛ̅ⲧⲱⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ
  ⲉⲩⲣⲱⲙⲉ ⲛ̅ⲣⲣⲟ ⲡⲁⲓ ⲛ̅ⲧⲁϥⲟⲩⲱϣ ⲉϥⲓ ⲱⲡ ⲙⲛ̅ ⲛⲉϥϩⲙ̅ϩⲁⲗ. <span style=
  "color:#b00e23">(ⲕ̅ⲇ̅)</span> ⲛ̅ⲧⲉⲣⲉϥⲁⲣⲭⲉⲓ ⲇⲉ ⲛ̅ϥⲓ ⲱⲡ ⲁⲩⲉⲓⲛⲉ ⲛⲁϥ ⲛ̅ⲟⲩⲁ ⲉⲣⲉ
  ϩⲁϩ ⲛ̅ϭⲓⲛϭⲱⲣ ⲉⲣⲟϥ. <span style="color:#b00e23">(ⲕ̅ⲉ̅)</span> ⲉⲙⲛ̅ⲧⲁϥⲥⲉ ⲇⲉ
  ⲉⲧⲁⲁⲩ ⲁϥⲟⲩⲉϩⲥⲁϩⲛⲉ ⲇⲉ ⲛ̅ϭⲓ ⲡⲉϥϫⲟⲉⲓⲥ ⲉⲧⲣⲉⲩⲧⲁⲁϥ ⲉⲃⲟⲗ ⲙⲛ̅ ⲧⲉϥⲥϩⲓⲙⲉ ⲙⲛ̅ ⲛⲉϥϣⲏⲣⲉ.
  ⲙⲛ̅ ⲛ̅ⲕⲁ ⲛⲓⲙ ⲉⲧⲛ̅ⲧⲁϥ ⲛϥ̅ⲧⲁⲁⲩ. <span style="color:#b00e23">(ⲕ̅ⲋ̅)</span>
  ⲁϥⲡⲁϩⲧ̅ϥ ⲇⲉ ⲛ̅ϭⲓ ⲡϩⲙ̅ϩⲁⲗ ⲁϥⲟⲩⲱϣⲧ̅ ⲛⲁϥ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ϩⲣⲟϣ ⲛ̅ϩⲏⲧ ⲉϩⲣⲁⲓ
  ⲉϫⲱⲓ ⲧⲁⲧⲁⲁⲩ ⲛⲁⲕ ⲧⲏⲣⲟⲩ. <span style="color:#b00e23">(ⲕ̅ⲍ̅)</span> ⲁϥϣⲛ̅ ϩⲧⲏϥ
  ⲇⲉ ⲛ̅ϭⲓ ⲡϫⲟⲉⲓⲥ ⲙ̅ⲡϩⲙ̅ϩⲁⲗ ⲁϥⲕⲱ ⲙ̅ⲙⲟϥ ⲉⲃⲟⲗ ⲁⲩⲱ ⲡⲉⲧⲉⲣⲟϥ ⲧⲏⲣϥ̅ ⲁϥⲕⲁⲁϥ ⲛⲁϥ ⲉⲃⲟⲗ.
  <span style="color:#b00e23">(ⲕ̅ⲏ̅)</span> ⲁϥⲉⲓ ⲇⲉ ⲉⲃⲟⲗ ⲛ̅ϭⲓ ⲡϩⲙ̅ϩⲁⲗ ⲉⲧⲙ̅ⲙⲁⲩ
  ⲁϥϩⲉ ⲉⲟⲩⲁ ⲛ̅ⲛⲉϥϣⲃⲏⲣ ϩⲙ̅ϩⲁⲗ ⲡⲁⲓ ⲉⲛⲉⲩⲛ̅ⲧⲁϥ ⲉⲣⲟϥ ⲛ̅ϣⲉ ⲛ̅ⲥⲁⲧⲉⲉⲣⲉ. ⲁϥⲁⲙⲁϩⲧⲉ ⲙ̅ⲙⲟϥ
  ⲁϥⲱϭⲧ̅ ⲙ̅ⲙⲟϥ ⲉϥϫⲱ ⲙ̅ⲙⲟⲥ ϫⲉ ⲁⲩ ⲡⲉⲧⲉⲣⲟⲕ. <span style=
  "color:#b00e23">(ⲕ̅ⲑ̅)</span> ⲁϥⲡⲁϩⲧϥ̅ ⲇⲉ ⲛ̅ϭⲓ ⲡⲉϥϣⲃⲏⲣ ϩⲙ̅ϩⲁⲗ ⲁϥⲡⲁⲣⲁⲕⲁⲗⲉⲓ
  ⲙ̅ⲙⲟϥ ⲉϥϫⲱ ⲙ̅ⲙⲟⲥ ϫⲉ ϩⲣⲟϣ ⲛ̅ϩⲏⲧ ⲉϩⲣⲁⲓ ⲉϫⲱⲓ ⲧⲁⲧⲁⲁⲩ ⲛⲁⲕ ⲧⲏⲣⲟⲩ. <span style=
  "color:#b00e23">(ⲗ̅)</span> ⲛ̅ⲧⲟϥ ⲇⲉ ⲙ̅ⲡⲉϥⲟⲩⲱϣ. ⲁⲗⲗⲁ ⲁϥⲃⲱⲕ ⲁϥⲛⲟϫϥ̅ ⲉⲡⲉϣⲧⲉⲕⲟ
  ϣⲁⲛⲧⲉϥϯ ⲙ̅ⲡⲉⲧⲉⲣⲟϥ. <span style="color:#b00e23">(ⲗ̅ⲁ̅)</span> ⲁⲩⲛⲁⲩ ⲇⲉ ⲛ̅ϭⲓ
  ⲛⲉϥϣⲃⲏⲣ ϩⲙ̅ϩⲁⲗ ⲉⲡⲉⲛⲧⲁϥϣⲱⲡⲉ. ⲁⲩⲗⲩⲡⲉⲓ ⲉⲙⲁⲧⲉ. ⲁⲩⲉⲓ ⲁⲩϫⲱ ⲉⲡⲉⲩϫⲟⲉⲓⲥ ⲛ̅ϩⲱⲃ ⲛⲓⲙ
  ⲛ̅ⲧⲁⲩϣⲱⲡⲉ. <span style="color:#b00e23">(ⲗ̅ⲃ̅)</span> ⲧⲟⲧⲉ ⲁϥⲙⲟⲩⲧⲉ ⲉⲣⲟϥ ⲛ̅ϭⲓ
  ⲡⲉϥϫⲟⲉⲓⲥ ⲡⲉϫⲁϥ ⲛⲁϥ ϫⲉ ⲡϩⲙ̅ϩⲁⲗ ⲙ̅ⲡⲟⲛⲏⲣⲟⲥ. ⲛⲏ ⲧⲏⲣⲟⲩ ⲉⲧⲉⲣⲟⲕ ⲁⲓⲕⲁⲁⲩ ⲛⲁⲕ ⲉⲃⲟⲗ ⲉⲧⲃⲉ
  ϫⲉ ⲉⲕⲥⲡ̅ⲥⲱⲛⲧ̅. <span style="color:#b00e23">(ⲗ̅ⲅ̅)</span> ⲛⲉϣϣⲉ ⲛ̅ⲧⲟⲕ ⲁⲛ ⲉⲣⲟⲕ
  ⲡⲉ ⲉⲛⲁ ⲙ̅ⲡⲉⲕϣⲃⲏⲣ ϩⲙ̅ϩⲁⲗ ⲛ̅ⲑⲉ ϩⲱ ⲛ̅ⲧⲁⲓⲛⲁ ⲛⲁⲕ. <span style=
  "color:#b00e23">(ⲗ̅ⲇ̅)</span> ⲁϥⲛⲟⲩϭⲥ̅ ⲛ̅ϭⲓ ⲡⲉϥϫⲟⲉⲓⲥ ⲁϥϯ ⲙ̅ⲙⲟϥ ⲉⲧⲟⲟⲧⲟⲩ
  ⲛ̅ⲛ̅ⲃⲁⲍⲁⲛⲓⲥⲧⲏⲥ ϣⲁⲛⲧⲉϥϯ ⲙ̅ⲡⲉⲧⲉⲣⲟϥ ⲧⲏⲣϥ̅. <span style=
  "color:#b00e23">(ⲗ̅ⲉ̅)</span> ⲧⲁⲓ ⲟⲛ ⲧⲉ ⲑⲉ ⲉⲧⲉ ϥⲛⲁⲁⲁⲥ ⲛⲏⲧⲛ̅ ⲛ̅ϭⲓ ⲡⲁⲉⲓⲱⲧ ⲉⲧϩⲛ̅
  ⲙ̅ⲡⲏⲩⲉ ⲉⲣⲧⲙ̅ ⲡⲟⲩⲁ ⲡⲟⲩⲁ ⲕⲱ ⲉⲃⲟⲗ ⲙ̅ⲡⲉϥⲥⲟⲛ ϩⲛ̅ ⲛⲉⲧⲛ̅ϩⲏⲧ</p>

  <h3 id="gospel_of_st._matthew19">19</h3>

  <p><span style="color:#b00e23">(ⲁ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲓ̅ⲥ̅ ϫⲱⲕ ⲉⲃⲟⲗ
  ⲛ̅ⲛⲉⲓϣⲁϫⲉ. ⲁϥⲡⲱⲱⲛⲉ ⲉⲃⲟⲗ ϩⲛ̅ ⲧⲅⲁⲗⲓⲗⲁⲓⲁ ⲁϥⲉⲓ ⲉϩⲣⲁⲓ ⲉⲛ̅ⲧⲟϣ ⲛ̅ϯⲟⲩⲇⲁⲓⲁ ⲡⲉⲕⲣⲟ
  ⲙ̅ⲡⲉⲓⲟⲣⲇⲁⲛⲏⲥ. <span style="color:#b00e23">(ⲃ̅)</span> ⲁⲩⲟⲩⲁϩⲟⲩ ⲛ̅ⲥⲱϥ ⲛ̅ϭⲓ
  ϩⲉⲛⲙⲏⲏϣⲉ ⲉⲛⲁϣⲱⲟⲩ ⲁϥⲣ̅ⲡⲁϩⲣⲉ ⲉⲣⲟⲟⲩ ϩⲙ̅ ⲡⲙⲁ ⲉⲧⲙ̅ⲙⲁⲩ. <span style=
  "color:#b00e23">(ⲅ̅)</span> ⲁⲩϯ ⲡⲉⲩⲟⲩⲟⲓ ⲉⲣⲟϥ ⲛ̅ϭⲓ ⲛⲉⲫⲁⲣⲓⲥⲥⲁⲓⲟⲥ ⲉⲩⲡⲓⲣⲁⲍⲉ ⲙ̅ⲙⲟϥ
  ⲉⲩϫⲱ ⲙ̅ⲙⲟⲥ. ϫⲉ ⲉⲛⲉ ⲉⲝⲉⲥⲧⲉⲓ ⲙ̅ⲡⲣⲱⲙⲉ ⲉⲛⲟⲩϫⲉ ⲉⲃⲟⲗ ⲛ̅ⲧⲉϥⲥϩⲓⲙⲉ ⲕⲁⲧⲁ ⲁⲓⲧⲓⲁ ⲛⲓⲙ.
  <span style="color:#b00e23">(ⲇ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ. ϫⲉ
  ⲙ̅ⲡⲉⲧⲛ̅ⲟϣϥ̅ ϫⲉ ⲡⲉⲛⲧⲁϥⲥⲱⲛⲧ ϫⲓⲛ ⲛ̅ϣⲟⲣⲡ ⲛ̅ⲧⲁϥⲧⲁⲙⲉⲓⲉ ⲟⲩϩⲟⲟⲩⲧ ⲙⲛ̅ ⲟⲩⲥϩⲓⲙⲉ.
  <span style="color:#b00e23">(ⲉ̅)</span> ⲁⲩⲱ ⲉⲧⲃⲉ ⲡⲁⲓ ⲡⲣⲱⲙⲉ ⲛⲁⲕⲁ ⲡⲉϥⲉⲓⲱⲧ ⲛ̅ⲥⲱϥ
  ⲙⲛ̅ ⲧⲉϥⲙⲁⲁⲩ ⲛϥ̅ⲧⲱϭⲉ ⲙ̅ⲙⲟϥ ⲉⲧⲉϥⲥϩⲓⲙⲉ ⲛ̅ⲥⲉϣⲱⲡⲉ ⲙ̅ⲡⲉⲥⲛⲁⲩ ⲉⲩⲥⲁⲣⲝ ⲛ̅ⲟⲩⲱⲧ.
  <span style="color:#b00e23">(ⲋ̅)</span> ϩⲱⲥⲧⲉ ϭⲉ ⲛ̅ⲥⲛⲁⲩ ⲁⲛ ⲛⲉ. ⲁⲗⲗⲁ ⲟⲩⲥⲁⲣⲝ̅
  ⲛ̅ⲟⲩⲱⲧ ⲧⲉ. ⲡⲉⲛⲧⲁ ⲡⲛⲟⲩⲧⲉ ϭⲉ ϣⲟⲛⲃⲉϥ ⲙ̅ⲡⲣ̅ⲧⲣⲉ ⲛ̅ⲣⲱⲙⲉ ⲡⲟⲣϫϥ̅. <span style=
  "color:#b00e23">(ⲍ̅)</span> ⲡⲉϫⲁⲩ ⲛⲁϥ ϫⲉ ⲉⲧⲃⲉ ⲟⲩ ϭⲉ ⲙⲱⲩ̈ⲥⲏⲥ ⲁϥϩⲱⲛ ⲉⲧⲟⲟⲧⲛ̅ ⲉϯ
  ⲛⲁⲩ ⲛ̅ⲟⲩϫⲱⲱⲙⲉ ⲛ̅ⲧⲟⲩⲉⲓⲟ ⲉⲛⲟϫⲟⲩ ⲉⲃⲟⲗ. <span style="color:#b00e23">(ⲏ̅)</span>
  ⲡⲉϫⲁϥ ⲛⲁⲩ. ϫⲉ ⲉⲧⲃⲉ ⲧⲉⲧⲛ̅ⲙⲛ̅ⲧⲛⲁϣⲧϩⲏⲧ. ⲁ ⲙⲱⲩ̈ⲥⲏⲥ ϯ ⲧⲉϩⲓⲏ ⲛⲏⲧⲛ̅ ⲉⲛⲟⲩϫⲉ ⲉⲃⲟⲗ
  ⲛ̅ⲛⲉⲧⲛ̅ϩⲓⲟⲙⲉ. ϫⲓⲛ ⲧⲉϩⲟⲩⲉⲓⲧⲉ ⲇⲉ ⲙ̅ⲡⲉⲥϣⲱⲡⲉ ϩⲓⲛⲁⲓ. <span style=
  "color:#b00e23">(ⲑ̅)</span> ϯϫⲱ ⲇⲉ ⲙ̅ⲙⲟⲥ ⲛⲏⲧⲛ̅ ϫⲉ ⲡⲉⲧⲛⲁⲛⲟⲩϫⲉ ⲉⲃⲟⲗ ⲛ̅ⲧⲉϥⲥϩⲓⲙⲉ
  ⲁϫⲛ̅ ϣⲁϫⲉ ⲙ̅ⲡⲟⲣⲛⲓⲁ ⲛϥ̅ϩⲙⲟⲟⲥ ⲙⲛ̅ ⲕⲉⲟⲩⲉⲓ ϥⲟ ⲛ̅ⲛⲟⲉⲓⲕ. <span style=
  "color:#b00e23">(ⲓ̅)</span> ⲡⲉϫⲁⲩ ⲛⲁϥ ⲛ̅ϭⲓ ⲛⲉϥⲙⲁⲑⲏⲧⲏⲥ ϫⲉ ⲉϣϫⲉ ⲧⲁⲓ ⲧⲉ ⲧⲉⲧⲓⲁ
  ⲙ̅ⲡⲣⲱⲙⲉ ⲙⲛ̅ ⲧⲉϥⲥϩⲓⲙⲉ ⲛⲥ̅ⲣ̅ⲛⲟϥⲣⲉ ⲁⲛ ⲉϫⲓ ϩⲓⲙⲉ. <span style=
  "color:#b00e23">(ⲓ̅ⲁ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ ϫⲉ ⲙⲛ̅ ⲟⲩⲟⲛ ⲛⲓⲙ ⲛⲁϥⲓ ϩⲁ
  ⲡⲉⲓϣⲁϫⲉ. ⲁⲗⲗⲁ ⲛⲉⲛⲧⲁⲩⲧⲁⲁϥ ⲛⲁⲩ ⲛⲉ. <span style="color:#b00e23">(ⲓ̅ⲃ̅)</span>
  ⲟⲩⲛ̅ ϩⲉⲛⲥⲓⲟⲩⲣ ⲅⲁⲣ ⲛ̅ⲧⲁⲩϫⲡⲟⲟⲩ ⲉⲃⲟⲗ ⲛ̅ϩⲏⲧⲥ̅ ⲛ̅ⲧⲉⲩⲙⲁⲁⲩ ⲛ̅ⲧⲉⲓϩⲉ. ⲁⲩⲱ ⲟⲩⲛ ϩⲉⲛⲥⲓⲟⲩⲣ
  ⲛⲁⲓ ⲛ̅ⲧⲁⲩⲁⲁⲩ ⲛ̅ⲥⲓⲟⲩⲣ ⲉⲃⲟⲗ ϩⲓⲧⲟⲟⲧⲟⲩ ⲛ̅ⲛ̅ⲣⲱⲙⲉ. ⲁⲩⲱ ⲟⲩⲛ̅ ϩⲉⲛⲥⲓⲟⲩⲣ ⲛⲁⲓ ⲛ̅ⲧⲁⲩⲁⲁⲩ
  ⲛ̅ⲥⲓⲟⲩⲣ ⲙ̅ⲙⲓⲛ ⲙ̅ⲙⲟⲟⲩ ⲉⲧⲃⲉ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. ⲡⲉⲧⲉ ⲟⲩⲛ̅ ϭⲟⲙ ⲙ̅ⲙⲟϥ ⲉϥⲓ
  ⲙⲁⲣⲉϥϥⲓ. <span style="color:#b00e23">(ⲓ̅ⲅ̅)</span> ⲧⲟⲧⲉ ⲁⲩⲉⲓⲛⲉ ⲛⲁϥ ⲛ̅ϩⲉⲛϣⲏⲣⲉ
  ϣⲏⲙ ϫⲉⲕⲁⲥ ⲉϥⲉⲧⲁⲗⲉ ⲛⲉϥϭⲓϫ ⲉϩⲣⲁⲓ ⲉϫⲱⲟⲩ ⲛϥ̅ϣⲗⲏⲗ. ⲙ̅ⲙⲁⲑⲏⲧⲏⲥ ⲇⲉ ⲁⲩⲉⲡⲓⲧⲓⲙⲁ ⲛⲁⲩ.
  <span style="color:#b00e23">(ⲓ̅ⲇ̅)</span> ⲡⲉϫⲁϥ ⲇⲉ ⲛ̅ϭⲓ ⲓ̅ⲥ̅ ϫⲉ ⲕⲁ ⲛ̅ϣⲏⲣⲉ ϣⲏⲙ
  ⲁⲩⲱ ⲙ̅ⲡⲣ̅ⲕⲱⲗⲩ ⲙ̅ⲙⲟⲟⲩ ⲉⲧⲣⲉⲩⲉⲓ ϣⲁⲣⲟⲓ. ⲧⲁ ⲛⲁⲓ ⲅⲁⲣ ⲛ̅ⲧⲉⲓⲙⲓⲛⲉ ⲧⲉ ⲧⲙⲛ̅ⲧⲣ̅ⲣⲟ
  ⲛ̅ⲙ̅ⲡⲏⲩⲉ. <span style="color:#b00e23">(ⲓ̅ⲉ̅)</span> ⲁϥⲧⲁⲗⲉ ⲛⲉϥϭⲓϫ ⲉϩⲣⲁⲓ ⲉϫⲱⲟⲩ
  ⲁϥⲃⲱⲕ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ. <span style="color:#b00e23">(ⲓ̅ⲋ̅)</span> ⲉⲓⲥ ⲟⲩⲁ
  ⲇⲉ ⲁϥϯ ⲡⲉϥⲟⲩⲟⲓ ⲉⲣⲟϥ ⲉϥϫⲱ ⲙ̅ⲙⲟⲥ. ϫⲉ ⲡⲥⲁϩ ⲛ̅ⲁⲅⲁⲑⲟⲥ ⲟⲩ ⲡⲉ ϯⲛⲁⲁⲁϥ ϫⲉⲕⲁⲥ ⲉⲓⲉϫⲓ
  ⲙ̅ⲡⲱⲛϩ̅ ϣⲁ ⲉⲛⲉϩ. <span style="color:#b00e23">(ⲓ̅ⲍ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁϥ
  ϫⲉ ⲁϩⲣⲟⲕ ⲕⲙⲟⲩⲧⲉ ⲉⲣⲟⲓ ϫⲉ ⲡⲁⲅⲁⲑⲟⲥ ⲙⲛ̅ ⲁⲅⲁⲑⲟⲥ ⲛ̅ⲥⲁ ⲟⲩⲁ ⲡⲛⲟⲩⲧⲉ. ⲉϣⲱⲡⲉ ⲇⲉ ⲕⲟⲩⲱϣ
  ⲉⲃⲱⲕ ⲉϩⲟⲩⲛ ⲉⲡⲱⲛϩ̅ ϩⲁⲣⲉϩ ⲉⲛ̅ⲉⲛⲧⲟⲗⲏ. <span style="color:#b00e23">(ⲓ̅ⲏ̅)</span>
  ⲡⲉϫⲁϥ ⲛⲁϥ ϫⲉ ⲁϣ ⲛⲉ. ⲛ̅ⲧⲟϥ ⲇⲉ ⲡⲉϫⲁϥ ⲛⲁϥ ϫⲉ ⲛ̅ⲛⲉⲕϩⲱⲧⲃ̅. ⲛ̅ⲛⲉⲕⲣ̅ⲛⲟⲉⲓⲕ.
  ⲛ̅ⲛⲉⲕϫⲓⲟⲩⲉ. ⲛ̅ⲛⲉⲕⲣⲙ̅ⲛⲧⲣⲉ ⲛ̅ⲛⲟⲩϫ. <span style="color:#b00e23">(ⲓ̅ⲑ̅)</span>
  ⲉⲕⲉⲧⲁⲓⲉ ⲡⲉⲕⲉⲓⲱⲧ ⲙⲛ̅ ⲧⲉⲕⲙⲁⲁⲩ ⲁⲩⲱ ⲛⲅ̅ⲙⲉⲣⲉ ⲡⲉⲧϩⲓⲧⲟⲩⲱⲕ ⲛ̅ⲧⲉⲕϩⲉ. <span style=
  "color:#b00e23">(ⲕ̅)</span> ⲡⲉϫⲁϥ ⲛⲁϥ ⲛ̅ϭⲓ ⲡϩⲣ̅ϣⲓⲣⲉ ϫⲉ ⲛⲁⲓ ⲧⲏⲣⲟⲩ ⲁⲓϩⲁⲣⲉϩ
  ⲉⲣⲟⲟⲩ ϫⲓⲛ ⲉⲧⲁⲙⲛ̅ⲧⲕⲟⲩⲓ. ⲟⲩ ⲟⲛ ⲡⲉ ϯϣⲁⲁⲧ ⲙ̅ⲙⲟϥ. <span style=
  "color:#b00e23">(ⲕ̅ⲁ̅)</span> ⲡⲉϫⲁϥ ⲛⲁϥ ⲛ̅ϭⲓ ⲓ̅ⲥ̅. ϫⲉ ⲉϣϫⲉ ⲕⲟⲩⲱϣ ⲉⲣ̅ⲧⲉⲗⲓⲟⲥ.
  ⲃⲱⲕ ⲛⲅ̅ϯ ⲉⲃⲟⲗ ⲛ̅ⲛⲉⲕϩⲩⲡⲁⲣⲭⲟⲛⲧⲁ ⲧⲏⲣⲟⲩ ⲛⲅ̅ⲧⲁⲁⲩ ⲛ̅ⲛ̅ϩⲏⲕⲉ ⲛⲅ̅ⲕⲱ ⲛⲁⲕ ⲛ̅ⲟⲩⲁϩⲟ ϩⲣⲁⲓ
  ϩ̅ⲛ ⲙ̅ⲡⲏⲩⲉ ⲛⲅ̅ⲉⲓ ⲛⲅ̅ⲟⲩⲁϩⲕ̅ ⲛ̅ⲥⲱⲓ. <span style="color:#b00e23">(ⲕ̅ⲃ̅)</span>
  ⲁϥⲥⲱⲧⲙ̅ ⲇⲉ ⲛ̅ϭⲓ ⲡϩⲣ̅ϣⲓⲣⲉ ⲉⲡϣⲁϫⲉ ⲁϥⲃⲱⲕ ⲉϥⲗⲩⲡⲉⲓ. ⲉⲛⲉⲩⲛ̅ⲧⲁϥ ⲅⲁⲣ ⲙ̅ⲙⲁⲩ ⲛ̅ϩⲁϩ
  ⲛ̅ⲛ̅ⲕⲁ. <span style="color:#b00e23">(ⲕ̅ⲅ̅)</span> ⲓ̅ⲥ̅ ⲇⲉ ⲡⲉϫⲁϥ ⲛ̅ⲛⲉϥⲙⲁⲑⲏⲧⲏⲥ.
  ϫⲉ ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲥⲙⲟⲕϩ ⲉⲧⲣⲉ ⲛ̅ⲣⲙ̅ⲙⲁⲟ ⲃⲱⲕ ⲉϩⲟⲩⲛ ⲉⲧⲙⲛ̅ⲧ̅ⲣⲣⲟ
  ⲛ̅ⲙ̅ⲡⲏⲩⲉ. <span style="color:#b00e23">(ⲕ̅ⲇ̅)</span> ⲡⲁⲗⲓⲛ ⲟⲛ ϯϫⲱ ⲙ̅ⲙⲟⲥ ⲛⲏⲧⲛ̅.
  ϫⲉ ⲥⲙⲟⲧⲛ̅ ⲉⲧⲣⲉ ⲟⲩϭⲁⲙⲟⲩⲗ ⲉⲓ ⲉϩⲟⲩⲛ ϩⲓⲧⲛ̅ ⲧⲟⲩⲁⲧϥⲉ ⲛ̅ⲟⲩϩⲁⲙⲛ̅ⲧⲱⲡ ⲉϩⲟⲩⲉ ⲉⲧⲣⲉ
  ⲟⲩⲣⲙ̅ⲙⲁⲟ ⲃⲱⲕ ⲉϩⲟⲩⲛ ⲉⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ. <span style=
  "color:#b00e23">(ⲕ̅ⲉ̅)</span> ⲁⲩⲥⲱⲧⲙ̅ ⲇⲉ ⲛ̅ϭⲓ ⲙ̅ⲙⲁⲑⲏⲧⲏⲥ ⲁⲩⲣ̅ϣⲡⲏⲣⲉ ⲉⲙⲁⲧⲉ ⲉⲩϫⲱ
  ⲙ̅ⲙⲟⲥ. ϫⲉ ⲉⲓⲉ ⲛⲓⲙ ⲡⲉⲧⲉ ⲟⲩⲛ̅ ϭⲟⲙ ⲙ̅ⲙⲟϥ ⲉⲱⲛϩ̅. <span style=
  "color:#b00e23">(ⲕ̅ⲋ̅)</span> ⲓ̅ⲥ̅ ⲇⲉ ⲁϥϭⲱϣⲧ ⲉϩⲟⲩⲛ ⲉϩⲣⲁⲩ ⲉϥϫⲱ ⲙ̅ⲙⲟⲥ. ϫⲉ
  ⲟⲩⲁⲧϭⲟⲙ ⲛⲁϩⲣⲛ̅ ⲛⲉⲣⲱⲙⲉ ⲡⲉ ⲡⲁⲓ. ⲛⲁϩⲣⲙ̅ ⲡⲛⲟⲩⲧⲉ ⲇⲉ ⲙⲛ̅ ⲗⲁⲁⲩ ⲟ ⲛ̅ⲁⲧϭⲟⲙ.
  <span style="color:#b00e23">(ⲕ̅ⲍ̅)</span> ⲧⲟⲧⲉ ⲁϥⲟⲩⲱϣⲃ̅ ⲛ̅ϭⲓ ⲡⲉⲧⲣⲟⲥ ⲉϥϫⲱ
  ⲙ̅ⲙⲟⲥ ⲛⲁϥ. ϫⲉ ⲉⲓⲥ ϩⲏⲏⲧⲉ ⲁⲛⲟⲛ ⲁⲛⲕⲁ ⲛ̅ⲕⲁ ⲛⲓⲙ ⲛ̅ⲥⲱⲛ ⲁⲛⲟⲩⲁϩⲛ̅ ⲛ̅ⲥⲱⲕ ⲟⲩ ⲁⲣⲁ
  ⲡⲉⲧⲛⲁϣⲱⲡⲉ ⲙ̅ⲙⲟⲛ. <span style="color:#b00e23">(ⲕ̅ⲏ̅)</span> ⲓ̅ⲥ̅ ⲇⲉ ⲡⲉϫⲁϥ ⲛⲁϥ.
  ϫⲉ ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲛ̅ⲧⲱⲧⲛ̅ ⲛⲉⲛⲧⲁⲩⲟⲩⲁϩⲟⲩ ⲛ̅ⲥⲱⲓ ϩⲣⲁⲓ ϩ̅ⲙ ⲡⲉϫⲡⲟ
  ⲛ̅ⲕⲉⲥⲟⲡ. ⲉϥϣⲁⲛϩⲙⲟⲟⲥ ⲛ̅ϭⲓ ⲡϣⲏⲣⲉ ⲙ̅ⲡⲣⲱⲙⲉ ⲉϫⲙ̅ ⲡⲉⲑⲣⲟⲛⲟⲥ ⲙ̅ⲡⲉϥⲉⲟⲟⲩ. ⲧⲉⲧⲛⲁϩⲙⲟⲟⲥ
  ϩⲱⲧⲧⲏⲩⲧⲛ̅ ϩⲓ ⲡⲉⲧⲛ̅ⲙⲛ̅ⲧⲥⲛⲟⲟⲩⲥ ⲛ̅ⲑⲣⲟⲛⲟⲥ ⲛ̅ⲧⲉⲧⲛ̅ⲕⲣⲓⲛⲉ ⲛ̅ⲧⲙⲛ̅ⲧⲥⲛⲟⲟⲩⲥⲉ ⲛ̅ⲫⲩⲗⲏ
  ⲙ̅ⲡⲓⲏ̅ⲗ̅. <span style="color:#b00e23">(ⲕ̅ⲑ̅)</span> ⲁⲩⲱ ⲟⲩⲛ ⲛⲓⲙ ⲛ̅ⲧⲁϥⲕⲁ ⲏⲓ
  ⲛ̅ⲥⲱϥ. ⲏ ⲥⲟⲛ. ⲏ ⲥⲱⲛⲉ. ⲏ ⲉⲓⲱⲧ. ⲏ ⲙⲁⲁⲩ. ⲏ ⲥϩⲓⲙⲉ. ⲏ ϣⲏⲣⲉ. ⲏ ⲥⲱϣⲉ ⲉⲧⲃⲉ ⲡⲁⲣⲁⲛ.
  ϥⲛⲁϫⲓⲧⲟⲩ ⲛ̅ϩⲁϩ ⲛ̅ⲕⲱⲃ ⲁⲩⲱ ⲛϥ̅ⲕⲗⲏⲣⲟⲛⲟⲙⲉⲓ ⲙ̅ⲡⲱⲛϩ̅ ϣⲁ ⲉⲛⲉϩ. <span style=
  "color:#b00e23">(ⲗ̅)</span> ⲟⲩⲛ̅ ϩⲁϩ ⲇⲉ ⲛ̅ϣⲟⲣⲡ ⲛⲁⲣ̅ϩⲁⲉ. ⲁⲩⲱ ⲛ̅ⲧⲉ ⲛ̅ϩⲁⲉ
  ⲣ̅ϣⲟⲣⲡ.</p>

  <h3 id="gospel_of_st._matthew20">20</h3>

  <p><span style="color:#b00e23">(ⲁ̅)</span> ⲉⲥⲧⲛ̅ⲧⲱⲛ̅ ⲅⲁⲣ ⲛ̅ϭⲓ ⲧⲙⲛ̅ⲧⲣ̅ⲣⲟ
  ⲛ̅ⲙ̅ⲡⲏⲩⲉ ⲉⲩⲣⲱⲙⲉ ⲛ̅ⲣⲙ̅ⲙⲁⲟ. ⲡⲁⲓ ⲛ̅ⲧⲁϥⲉⲓ ⲉⲃⲟⲗ ⲉϩⲧⲟⲟⲩⲉ ⲉⲑⲛⲉ ⲉⲣⲅⲁⲧⲏⲥ ⲉⲡⲉϥⲙⲁ
  ⲛ̅ⲉⲗⲟⲟⲗⲉ. <span style="color:#b00e23">(ⲃ̅)</span> ⲁϥⲥⲙⲛ̅ⲧⲥ̅ ⲇⲉ ⲙⲛ̅ ⲛ̅ⲉⲣⲅⲁⲧⲏⲥ
  ⲉⲩⲥⲁⲧⲉⲉⲣⲉ ⲙ̅ⲡⲉϩⲟⲟⲩ ⲁϥϫⲟⲟⲩⲥⲉ ⲉⲡⲉϥⲙⲁ ⲛ̅ⲉⲗⲟⲟⲗⲉ. <span style=
  "color:#b00e23">(ⲅ̅)</span> ⲁϥⲉⲓ ⲇⲉ ⲉⲃⲟⲗ ⲙ̅ⲡⲛⲁⲩ ⲛ̅ϫⲡ̅ϣⲟⲙⲧⲉ ⲁϥⲛⲁⲩ ⲉϩⲉⲛⲕⲟⲟⲩⲉ
  ⲉⲩⲁϩⲉⲣⲁⲧⲟⲩ ϩⲛ̅ ⲧⲁⲅⲟⲣⲁ ⲉⲩⲟⲩⲟⲥϥ̅. <span style="color:#b00e23">(ⲇ̅)</span> ⲡⲉϫⲁϥ
  ⲛ̅ⲛ̅ⲕⲟⲟⲩⲉ. ϫⲉ ⲃⲱⲕ ϩⲱⲧⲧⲏⲩⲧⲛ̅ ⲉⲡⲁⲙⲁ ⲛ̅ⲉⲗⲟⲟⲗⲉ ⲁⲩⲱ ⲡⲉⲧⲙ̅ⲡϣⲁ ϯⲛⲁⲧⲁⲁϥ ⲛⲏⲧⲛ̅.
  <span style="color:#b00e23">(ⲉ̅)</span> ⲛ̅ⲧⲟⲟⲩ ⲇⲉ ⲁⲩⲃⲱⲕ. ⲁϥⲉⲓ ⲇⲉ ⲟⲛ ⲉⲃⲟⲗ
  ⲙ̅ⲡⲛⲁⲩ ⲛ̅ϫⲡ̅ⲥⲟ ⲙⲛ̅ ϫⲡ̅ⲯⲓⲧⲉ ⲁϥⲉⲓⲣⲉ ϩⲓⲛⲁⲓ. <span style=
  "color:#b00e23">(ⲋ̅)</span> ⲛ̅ⲧⲉⲣⲉϥⲉⲓ ⲇⲉ ⲟⲛ ⲉⲃⲟⲗ ⲙ̅ⲡⲛⲁⲩ ⲛ̅ϫⲡ̅ⲙⲛ̅ⲧⲟⲩⲉ. ⲁϥⲛⲁⲩ
  ⲉϩⲉⲛⲕⲟⲟⲩⲉ ⲉⲩⲁϩⲉⲣⲁⲧⲟⲩ ⲡⲉϫⲁϥ ⲛⲁⲩ ϫⲉ ⲁϩⲣⲱⲧⲛ̅ ⲧⲉⲧⲛⲁϩⲉⲣⲁⲧⲧⲏⲩⲧⲛ̅ ⲙ̅ⲡⲉⲓⲙⲁ ⲙ̅ⲡⲉϩⲟⲟⲩ
  ⲧⲏⲣϥ ⲉⲧⲉⲧⲛ̅ⲟⲩⲟⲥϥ. <span style="color:#b00e23">(ⲍ̅)</span> ⲡⲉϫⲁⲩ ⲛⲁϥ ϫⲉ ⲉⲃⲟⲗ
  ϫⲉ ⲙ̅ⲡⲉ ⲗⲁⲁⲩ ⲑⲛⲟⲛ. ⲡⲉϫⲁϥ ⲛⲁⲩ ϫⲉ ⲃⲱⲕ ϩⲱⲧⲧⲏⲩⲧⲛ̅ ⲉⲡⲁⲙⲁ ⲛ̅ⲉⲗⲟⲟⲗⲉ. <span style=
  "color:#b00e23">(ⲏ̅)</span> ⲣⲟⲩϩⲉ ⲇⲉ ⲛ̅ⲧⲉⲣⲉϥϣⲱⲡⲉ. ⲡⲉϫⲁϥ ⲛ̅ϭⲓ ⲡϫⲟⲉⲓⲥ ⲙ̅ⲡⲙⲁ
  ⲛ̅ⲉⲗⲟⲟⲗⲉ ⲙ̅ⲡⲉϥⲉⲡⲓⲧⲣⲟⲡⲟⲥ. ϫⲉ ⲙⲟⲩⲧⲉ ⲉⲛ̅ⲉⲣⲅⲁⲧⲏⲥ ⲛⲅ̅ϯ ⲛⲁⲩ ⲙ̅ⲡⲉⲩⲃⲉⲕⲉ ⲉⲁⲕⲁⲣⲭⲉⲓ ϫⲓⲛ
  ⲛ̅ϩⲁⲉⲉⲩ ϣⲁⲛⲧⲉⲕⲡⲱϩ ⲉⲛ̅ϣⲟⲣⲡ̅. <span style="color:#b00e23">(ⲑ̅)</span> ⲁⲩⲉⲓ ⲇⲉ
  ⲛ̅ϭⲓ ⲛⲁ ϫⲡ̅ⲙⲛ̅ⲧⲟⲩⲉ ⲁⲩϫⲓ ⲛ̅ⲟⲩⲥⲁⲧⲉⲉⲣⲉ ⲉⲡⲟⲩⲁ. <span style=
  "color:#b00e23">(ⲓ̅)</span> ⲁⲩⲉⲓ ϩⲱⲟⲩ ⲛ̅ϭⲓ ⲛ̅ϣⲟⲣⲡ̅ ⲉⲩⲙⲉⲉⲩⲉ ϫⲉ ⲉⲩⲛⲁϫⲓ
  ⲛ̅ⲟⲩϩⲟⲩⲟ. ⲁⲩϫⲓ ϩⲱⲟⲩ ⲛ̅ⲟⲩⲥⲁⲧⲉⲉⲣⲉ ⲉⲡⲟⲩⲁ. <span style=
  "color:#b00e23">(ⲓ̅ⲁ̅)</span> ⲛ̅ⲧⲉⲣⲟⲩϫⲓⲧⲥ̅ ⲇⲉ ⲁⲩⲕⲣⲙ̅ⲣⲙ̅ ⲉϩⲟⲩⲛ ⲉⲡϫⲟⲉⲓⲥ.
  <span style="color:#b00e23">(ⲓ̅ⲃ̅)</span> ⲉⲩϫⲱ ⲙ̅ⲙⲟⲥ. ϫⲉ ⲛⲉⲓϩⲁⲉⲉⲩ ⲟⲩⲟⲩⲛⲟⲩ
  ⲛ̅ⲟⲩⲱⲧ ⲧⲉⲛⲧⲁⲩⲁⲁⲥ ⲁⲩⲱ ⲁⲕϣⲁϣⲟⲩ ⲛⲙ̅ⲙⲁⲛ ⲛⲁⲓ ⲛ̅ⲧⲁⲩϥⲓ ⲙ̅ⲡⲃⲁⲣⲟⲥ ⲙ̅ⲡⲉϩⲟⲟⲩ ⲙⲛ̅
  ⲡⲕⲁⲩⲥⲱⲛ. <span style="color:#b00e23">(ⲓ̅ⲅ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲛ̅ⲟⲩⲁ
  ⲙ̅ⲙⲟⲟⲩ ⲉϥϫⲱ ⲙ̅ⲙⲟⲥ. ϫⲉ ⲡⲉϣⲃⲏⲣ ⲛ̅ϯϫⲓ ⲙ̅ⲙⲟⲕ ⲁⲛ ⲛ̅ϭⲟⲛⲥ̅. ⲙⲏ ⲛ̅ⲧⲁⲓⲥⲙⲛ̅ⲧⲥ̅ ⲛⲙ̅ⲙⲁⲕ
  ⲁⲛ ⲉⲩⲥⲁⲧⲉⲉⲣⲉ. <span style="color:#b00e23">(ⲓ̅ⲇ̅)</span> ϥⲓ ⲙ̅ⲡⲉⲧⲉ ⲡⲱⲕ ⲡⲉ
  ⲛⲅ̅ⲃⲱⲕ. ϯⲟⲩⲱϣ ⲇⲉ ⲁⲛⲟⲕ ⲉϯ ⲙ̅ⲡⲉⲓϩⲁⲉ ⲛ̅ⲧⲉⲕϩⲉ. <span style=
  "color:#b00e23">(ⲓ̅ⲉ̅)</span> ⲏ ⲟⲩⲕ ⲉⲝⲉⲥⲧⲉⲓ ⲛⲁⲓ ⲉⲣ ⲡⲉϯⲟⲩⲁϣϥ̅ ϩⲛ̅ ⲛⲉⲧⲉ ⲛⲟⲩⲓ
  ⲛⲉ. ⲏ ⲉⲣⲉ ⲡⲉⲕⲃⲁⲗ ⲟ ⲙ̅ⲡⲟⲛⲏⲣⲟⲥ ϫⲉ ⲁⲛⲅ̅ ⲟⲩⲁⲅⲁⲑⲟⲥ ⲁⲛⲟⲕ. <span style=
  "color:#b00e23">(ⲓ̅ⲋ̅)</span> ⲧⲁⲓ ⲧⲉ ⲑⲉ ⲉⲧⲉⲣⲉ ⲛ̅ϣⲟⲣⲡ ⲛⲁⲣϩⲁⲉ ⲛ̅ⲧⲉ ⲛ̅ϩⲁⲉ
  ⲣ̅ϣⲟⲣⲡ. <span style="color:#b00e23">(ⲓ̅ⲍ̅)</span> ⲉⲣⲉ ⲓ̅ⲥ̅ ⲇⲉ ⲛⲁⲃⲱⲕ ⲉϩⲣⲁⲓ
  ⲉⲑⲓⲉⲣⲟⲥⲟⲗⲩⲙⲁ. ⲁϥϫⲓ ⲙ̅ⲡⲉϥⲙⲛ̅ⲧⲥⲛⲟⲟⲩⲥ ⲙ̅ⲙⲁⲑⲏⲧⲏⲥ ⲙⲁⲩⲁⲁⲩ. ⲁⲩⲱ ϩⲣⲁⲓ ϩⲛ̅ ⲧⲉϩⲓⲏ ⲡⲉϣⲁϥ
  ⲛⲁⲩ. <span style="color:#b00e23">(ⲓ̅ⲏ̅)</span> ϫⲉ ⲉⲓⲥ ϩⲏⲏⲧⲉ ⲧⲛ̅ⲛⲁⲃⲱⲕ ⲉϩⲣⲁⲓ
  ⲉⲑⲓⲉⲣⲟⲥⲟⲗⲩⲙⲁ. ⲁⲩⲱ ⲡϣⲏⲣⲉ ⲙ̅ⲡⲣⲱⲙⲉ ⲥⲉⲛⲁⲡⲁⲣⲁⲇⲓⲇⲟⲩ ⲙ̅ⲙⲟϥ ⲉⲧⲟⲟⲧⲟⲩ ⲛ̅ⲛ̅ⲁⲣⲭⲓⲉⲣⲉⲩⲥ ⲙⲛ̅
  ⲛⲉⲅⲣⲁⲙⲙⲁⲧⲉⲩⲥ ⲛ̅ⲥⲉⲧϭⲁⲓⲟϥ ⲉⲡⲙⲟⲩ. <span style="color:#b00e23">(ⲓ̅ⲑ̅)</span>
  ⲛ̅ⲥⲉⲡⲁⲣⲁⲇⲓⲇⲟⲩ ⲙ̅ⲙⲟϥ ⲉⲧⲟⲟⲧⲟⲩ ⲛ̅ⲛ̅ϩⲉⲑⲛⲟⲥ ⲉⲥⲱⲃⲉ ⲙ̅ⲙⲟϥ. ⲁⲩⲱ ⲛ̅ⲥⲉⲙⲁⲥⲧⲓⲅⲟⲩ ⲙ̅ⲙⲟϥ.
  ⲁⲩⲱ ⲛ̅ⲥⲉⲥⲧⲁⲩⲣⲟⲩ ⲙ̅ⲙⲟϥ. ⲛϥ̅ⲧⲱⲟⲩⲛ ϩⲙ̅ ⲡⲙⲉϩϣⲟⲙⲛ̅ⲧ ⲛ̅ϩⲟⲟⲩ. <span style=
  "color:#b00e23">(ⲕ̅)</span> ⲧⲟⲧⲉ ⲁⲥϯ ⲡⲉⲥⲟⲩⲟⲓ ⲉⲣⲟϥ ⲛ̅ϭⲓ ⲧⲙⲁⲁⲩ ⲛ̅ⲛ̅ϣⲏⲣⲉ
  ⲛ̅ⲍⲉⲃⲉⲇⲁⲓⲟⲥ ⲙⲛ̅ ⲛⲉⲥϣⲏⲣⲉ ⲉⲥⲟⲩⲱϣⲧ̅ ⲛⲁϥ ⲁⲩⲱ ⲉⲥⲁⲓⲧⲉⲓ ⲛ̅ⲟⲩϩⲱⲃ ⲉⲃⲟⲗ ϩⲓⲧⲟⲟⲧϥ̅.
  <span style="color:#b00e23">(ⲕ̅ⲁ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲥ ϫⲉ ⲉⲣⲟⲩⲉϣ ⲟⲩ.
  ⲛ̅ⲧⲟⲥ ⲇⲉ ⲡⲉϫⲁⲥ. ϫⲉ ⲁϫⲓⲥ ϫⲉⲕⲁⲥ ⲉⲣⲉ ⲡⲁϣⲏⲣⲉ ⲥⲛⲁⲩ ⲛⲁϩⲙⲟⲟⲥ. ⲟⲩⲁ ϩⲓ ⲟⲩⲛⲁⲙ ⲙ̅ⲙⲟⲕ ⲁⲩⲱ
  ⲟⲩⲁ ϩⲓ ϩⲃⲟⲩⲣ ⲙ̅ⲙⲟⲕ ϩⲣⲁⲓ ϩⲛ̅ ⲧⲉⲕⲙⲛ̅ⲧⲣ̅ⲣⲟ. <span style=
  "color:#b00e23">(ⲕ̅ⲃ̅)</span> ⲁϥⲟⲩⲱϣⲃ̅ ⲛ̅ϭⲓ ⲓ̅ⲥ̅ ⲉϥϫⲱ ⲙ̅ⲙⲟⲥ. ϫⲉ ⲛ̅ⲧⲉⲧⲛ̅ⲥⲟⲟⲩⲛ
  ⲁⲛ ϫⲉ ⲟⲩ ⲡⲉⲧⲉⲧⲛⲁⲓⲧⲉⲓ ⲙ̅ⲙⲟϥ. ⲟⲩⲛ̅ ϣϭⲟⲙ ⲙ̅ⲙⲱⲧⲛ̅ ⲉⲥⲉⲡ ϫⲱ ⲉϯⲛⲁⲥⲟⲟϥ. ⲡⲉϫⲁⲩ ⲛⲁϥ ϫⲉ
  ⲥⲉ. <span style="color:#b00e23">(ⲕ̅ⲅ̅)</span> ⲡⲉ&lt;ϫ&gt;{ϣ}ⲁϥ ⲛⲁⲩ ϫⲉ ⲡⲁϫⲱ
  ⲙⲉⲛ ⲧⲉⲧⲛⲁⲥⲟⲟϥ. ⲡⲉϩⲙⲟⲟⲥ ⲇⲉ ϩⲓ ⲟⲩⲛⲁⲙ ⲙ̅ⲙⲟⲓ ⲏ ϩⲓ ϩⲃⲟⲩⲣ ⲙ̅ⲙⲟⲓ ⲙ̅ⲡⲱⲓ ⲁⲛ ⲡⲉ ⲉⲧⲁⲁϥ
  ⲁⲗⲗⲁ ⲡⲁ ⲛⲉⲛⲧⲁⲩⲥⲃ̅ⲧⲱⲧϥ̅ ⲛⲁⲩ ⲛⲉ ⲉⲃⲟⲗ ϩⲓⲧⲟⲟⲧϥ̅ ⲙ̅ⲡⲁⲉⲓⲱⲧ. <span style=
  "color:#b00e23">(ⲕ̅ⲇ̅)</span> ⲁⲩⲥⲱⲧⲙ̅ ⲇⲉ ⲛ̅ϭⲓ ⲡⲙⲏⲧ ⲁⲩⲁⲕⲁⲛⲁⲕⲧⲉⲓ ⲉⲧⲃⲉ ⲡⲥⲟⲛ
  ⲥⲛⲁⲩ. <span style="color:#b00e23">(ⲕ̅ⲉ̅)</span> ⲓ̅ⲥ̅ ⲇⲉ ⲁϥⲙⲟⲩⲧⲉ ⲉⲣⲟⲟⲩ ⲡⲉϫⲁϥ
  ⲛⲁⲩ ϫⲉ ⲧⲉⲧⲛ̅ⲥⲟⲟⲩⲛ ϫⲉ ⲛ̅ⲁⲣⲭⲱⲛ ⲛ̅ⲛ̅ϩⲉⲑⲛⲟⲥ ⲥⲉⲟ ⲛ̅ϫⲟⲉⲓⲥ ⲉⲣⲟⲟⲩ. ⲁⲩⲱ ⲛ̅ⲛⲟϭ ⲥⲉⲟ
  ⲛ̅ⲧⲉⲩⲉⲝⲟⲩⲥⲓⲁ. <span style="color:#b00e23">(ⲕ̅ⲋ̅)</span> ⲛ̅ⲧⲉⲓϩⲉ ⲛ̅ⲧⲱⲧⲛ̅ ⲁⲛ
  ⲧⲉⲧϣⲟⲟⲡ ⲛ̅ϩⲏⲧⲧⲏⲩⲧⲛ̅. ⲁⲗⲗⲁ ⲡⲉⲧⲛⲁⲟⲩⲱϣ ⲉϣⲱⲡⲉ ⲛ̅ⲛⲟϭ ⲛ̅ϩⲏⲧⲧⲏⲩⲧⲛ̅ ⲉϥⲛⲁϣⲱⲡⲉ ⲛⲏⲧⲛ̅
  ⲛ̅ⲇⲓⲁⲕⲟⲛⲟⲥ. <span style="color:#b00e23">(ⲕ̅ⲍ̅)</span> ⲁⲩⲱ ⲡⲉⲧⲛⲁⲟⲩⲱϣ ⲉϣⲱⲡⲉ
  ⲛ̅ϣⲟⲣⲡ̅ ⲛ̅ϩⲏⲧⲧⲏⲩⲧⲛ̅ ⲉϥⲛⲁϣⲱⲡⲉ ⲛⲏⲧⲛ̅ ⲛ̅ϩⲙ̅ϩⲁⲗ. <span style=
  "color:#b00e23">(ⲕ̅ⲏ̅)</span> ⲛ̅ⲑⲉ ⲙ̅ⲡϣⲏⲣⲉ ⲙ̅ⲡⲣⲱⲙⲉ ⲛ̅ⲧⲁϥⲉⲓ ⲁⲛ ⲉⲧⲣⲉⲩⲇⲓⲁⲕⲟⲛⲉⲓ
  ⲛⲁϥ. ⲁⲗⲗⲁ ⲉⲇⲓⲁⲕⲟⲛⲉⲓ. ⲁⲩⲱ ⲉϯ ⲛ̅ⲧⲉϥⲯⲩⲭⲏ ⲛ̅ⲥⲱⲧⲉ ϩⲁ ϩⲁϩ. <span style=
  "color:#b00e23">(ⲕ̅ⲑ̅)</span> ⲉϥⲛⲏⲩ ⲇⲉ ⲉⲃⲟⲗ ϩⲛ̅ ϩⲓⲉⲣⲓⲭⲱ ⲁⲩⲟⲩⲁϩⲟⲩ ⲛ̅ⲥⲱϥ ⲛ̅ϭⲓ
  ϩⲉⲛⲙⲏⲏϣⲉ ⲉⲛⲁϣⲱⲟⲩ. <span style="color:#b00e23">(ⲗ̅)</span> ⲁⲩⲱ ⲉⲓⲥ ϩⲏⲏⲧⲉ ⲉⲓⲥ
  ⲃⲗ̅ⲗⲉ ⲥⲛⲁⲩ ⲉⲩϩⲙⲟⲟⲥ ϩⲁⲧⲛ̅ ⲧⲉϩⲓⲏ ⲁⲩⲥⲱⲧⲙ̅ ϫⲉ ⲓ̅ⲥ̅ ⲛⲁⲡⲁⲣⲁⲅⲉ. ⲁⲩϫⲓ ϣⲕⲁⲕ ⲉⲃⲟⲗ ⲉⲩϫⲱ
  ⲙ̅ⲙⲟⲥ ϫⲉ ⲛⲁ ⲛⲁⲛ ⲡϣⲏⲣⲉ ⲛ̅ⲇⲁⲇ. <span style="color:#b00e23">(ⲗ̅ⲁ̅)</span>
  ⲙ̅ⲙⲏⲏϣⲉ ⲇⲉ ⲁⲩⲉⲡⲓⲧⲓⲙⲁ ⲛⲁⲩ ϫⲉⲕⲁⲥ ⲉⲩⲉⲕⲁⲣⲱⲟⲩ. ⲛ̅ⲧⲟⲟⲩ ⲇⲉ ⲛ̅ϩⲟⲩⲟ ⲁⲩϫⲓ ϣⲕⲁⲕ ⲉⲃⲟⲗ
  ⲉⲩϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲛⲁ ⲛⲁⲛ ⲡϣⲏⲣⲉ ⲛ̅ⲇⲁⲩⲉⲓⲇ. <span style=
  "color:#b00e23">(ⲗ̅ⲃ̅)</span> ⲁϥⲁϩⲉⲣⲁⲧϥ̅ ⲛ̅ϭⲓ ⲓ̅ⲥ̅ ⲁϥⲙⲟⲩⲧⲉ ⲉⲣⲟⲟⲩ ⲉϥϫⲱ ⲙ̅ⲙⲟⲥ.
  ϫⲉ ⲟⲩ ⲡⲉⲧⲉⲧⲛ̅ⲟⲩⲉϣ ⲧⲣⲁⲁⲁϥ ⲛⲏⲧⲛ̅. <span style="color:#b00e23">(ⲗ̅ⲅ̅)</span>
  ⲡⲉϫⲁⲩ ⲛⲁϥ ϫⲉ ⲡϫⲟⲉⲓⲥ ϫⲉⲕⲁⲥ ⲉⲩⲉⲟⲩⲱⲛ ⲛ̅ϭⲓ ⲛⲉⲛⲃⲁⲗ. <span style=
  "color:#b00e23">(ⲗ̅ⲇ̅)</span> ⲁϥϣⲛ̅ϩⲧⲏϥ ⲛ̅ϭⲓ ⲓ̅ⲥ̅ ⲁϥϫⲱϩ ⲉⲛⲉⲩⲃⲁⲗ. ⲁⲩⲱ ⲛ̅ⲧⲉⲩⲛⲟⲩ
  ⲁⲩⲛⲁⲩ ⲉⲃⲟⲗ ⲁⲩⲟⲩⲁϩⲟⲩ ⲛ̅ⲥⲱϥ.</p>

  <h3 id="gospel_of_st._matthew21">21</h3>

  <p><span style="color:#b00e23">(ⲁ̅)</span> ⲛ̅ⲧⲉⲣⲟⲩϩⲱⲛ ⲇⲉ ⲉϩⲟⲩⲛ ⲉⲑⲓⲉⲣⲟⲥⲟⲗⲩⲙⲁ
  ⲁⲩⲉⲓ ⲉϩⲣⲁⲓ ⲉⲃⲏⲇⲫⲁⲅⲏ ⲉⲡⲧⲟⲟⲩ ⲛ̅ⲛ̅ϫⲟⲉⲓⲧ. ⲧⲟⲧⲉ ⲁϥϫⲟⲟⲩ ⲛ̅ϭⲓ ⲓ̅ⲥ̅ ⲙ̅ⲙⲁⲑⲏⲧⲏⲥ ⲥⲛⲁⲩ
  <span style="color:#b00e23">(ⲃ̅)</span> ⲉϥϫⲱ ⲙ̅ⲙⲟⲥ ⲛⲁⲩ. ϫⲉ ⲃⲱⲕ ⲉϩⲟⲩⲛ ⲉⲡⲉⲓϯⲙⲉ
  ⲉⲧⲙ̅ⲡⲉⲧⲛ̅ⲙⲧⲟ ⲉⲃⲟⲗ. ⲁⲩⲱ ⲛ̅ⲧⲉⲩⲛⲟⲩ ⲧⲉⲧⲛⲁϩⲉ ⲉⲩⲉⲱ ⲉⲥⲙⲏⲣ ⲙⲛ̅ ⲟⲩⲥⲏϭ ⲛⲙ̅ⲙⲁⲥ. ⲃⲟⲗⲟⲩ
  ⲛ̅ⲧⲉⲧⲛ̅ⲛ̅ⲧⲟⲩ ⲛⲁⲓ. <span style="color:#b00e23">(ⲅ̅)</span> ⲉⲣϣⲁⲛ ⲟⲩⲁ ⲇⲉ ϣⲁϫⲉ
  ⲛⲙ̅ⲙⲏⲧⲛ̅ ⲁϫⲓⲥ ϫⲉ ⲡⲉⲩϫⲟⲉⲓⲥ ⲡⲉⲧⲉⲣⲭⲣⲓⲁ ⲛⲁⲩ. ⲛ̅ⲧⲉⲩⲛⲟⲩ ⲇⲉ ϥⲛⲁⲧⲛⲟⲟⲩⲥⲉ. <span style=
  "color:#b00e23">(ⲇ̅)</span> ⲡⲁⲓ ⲇⲉ ⲧⲏⲣϥ̅ ⲛ̅ⲧⲁϥϣⲱⲡⲉ ϫⲉⲕⲁⲥ ⲉϥⲉϫⲱⲕ ⲉⲃⲟⲗ ⲛ̅ϭⲓ
  ⲡⲉⲛⲧⲁⲩϫⲟⲟϥ ϩⲓⲧⲙ̅ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲉ̅)</span> ϫⲉ ⲁϫⲓⲥ ⲛ̅ⲧϣⲉⲉⲣⲉ ⲛ̅ⲥⲓⲱⲛ ϫⲉ ⲉⲓⲥ ϩⲏⲏⲧⲉ ⲡⲟⲩⲣ̅ⲣⲟ ⲛⲏⲩ
  ⲛⲉ. ⲟⲩⲣⲙ̅ⲣⲁϣ ⲡⲉ. ⲉϥⲁⲗⲉ ⲉϩⲣⲁⲓ ⲉϫⲛ̅ ⲟⲩⲉⲱ ⲁⲩⲱ ⲉϩⲣⲁⲓ ⲉϫⲛ̅ ⲟⲩⲥⲏϭ ⲛ̅ϣⲏⲣⲉ
  ⲛ̅ϥⲁⲓⲛⲁϩⲃ̅. <span style="color:#b00e23">(ⲋ̅)</span> ⲁⲩⲃⲱⲕ ⲇⲉ ⲛ̅ϭⲓ ⲙ̅ⲙⲁⲑⲏⲧⲏⲥ
  ⲁⲩⲉⲓⲣⲉ ⲕⲁⲧⲁ ⲑⲉ ⲛ̅ⲧⲁϥϩⲱⲛ ⲉⲧⲟⲟⲧⲟⲩ ⲛ̅ϭⲓ ⲓ̅ⲥ̅. <span style=
  "color:#b00e23">(ⲍ̅)</span> ⲁⲩⲉⲓⲛⲉ ⲛ̅ⲧⲉⲱ ⲙⲛ̅ ⲡⲥⲏϭ ⲁⲩⲧⲁⲗⲉ ⲛⲉⲩϩⲟⲓⲧⲉ ⲉϫⲱⲟⲩ ⲁⲩⲱ
  ⲁϥⲧⲁⲗⲉ ⲉϩⲣⲁⲓ ⲉϫⲱⲟⲩ. <span style="color:#b00e23">(ⲏ̅)</span> ⲡⲙⲏⲏϣⲉ ⲇⲉ
  ⲉⲧⲛⲁϣⲱϥ. ⲁⲩⲡⲱⲣϣ̅ ⲛ̅ⲛⲉⲩϩⲟⲓⲧⲉ ϩⲣⲁⲓ ϩⲛ̅ ⲧⲉϩⲓⲏ. ϩⲉⲛⲕⲟⲟⲩⲉ ⲇⲉ ⲛⲉⲩϣⲱⲱⲧ ⲛ̅ϩⲉⲛⲕⲗⲁⲇⲟⲥ
  ⲉⲃⲟⲗ ϩⲛ̅ ⲛ̅ϣⲏⲛ ⲉⲩⲡⲱⲣϣ̅ ⲙ̅ⲙⲟⲟⲩ ϩⲛ̅ ⲧⲉϩⲓⲏ. <span style=
  "color:#b00e23">(ⲑ̅)</span> ⲙ̅ⲙⲏⲏϣⲉ ⲇⲉ ⲉⲧⲙⲟⲟϣⲉ ϩⲁⲧⲉϥϩⲏ ⲙⲛ̅ ⲛⲉⲧⲟⲩⲏϩ ⲛ̅ⲥⲱϥ
  ⲛⲉⲩϫⲓ ϣⲕⲁⲕ ⲉⲃⲟⲗ ⲉⲩϫⲱ ⲙ̅ⲙⲟⲥ. ϫⲉ ⲱⲥⲁⲛⲛⲁ ⲡϣⲏⲣⲉ ⲛ̅ⲇⲁⲩⲉⲓⲇ. ϥⲥⲙⲁⲙⲁⲁⲧ ⲛ̅ϭⲓ ⲡⲉⲧⲛⲏⲩ
  ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ. ⲱⲥⲁⲛⲛⲁ ϩⲛ̅ ⲛⲉⲧϫⲟⲥⲉ. <span style=
  "color:#b00e23">(ⲓ̅)</span> ⲛ̅ⲧⲉⲣⲉϥⲃⲱⲕ ⲇⲉ ⲉϩⲟⲩⲛ ⲉⲑⲓⲉⲣⲟⲥⲟⲗⲩⲙⲁ. ⲁⲥⲛⲟⲉⲓⲛ ⲛ̅ϭⲓ
  ⲧⲡⲟⲗⲓⲥ ⲧⲏⲣⲥ̅ ⲉⲩϫⲱ ⲙ̅ⲙⲟⲥ. ϫⲉ ⲛⲓⲙ ⲡⲉ ⲡⲁⲓ. <span style=
  "color:#b00e23">(ⲓ̅ⲁ̅)</span> ⲙ̅ⲙⲏⲏϣⲉ ⲇⲉ ⲛⲉⲩϫⲱ ⲙ̅ⲙⲟⲥ ϫⲉ ⲡⲁⲓ ⲡⲉ ⲡⲉⲡⲣⲟⲫⲏⲧⲏⲥ
  ⲓ̅ⲥ̅. ⲡⲉ ⲉⲃⲟⲗ ϩⲛ̅ ⲛⲁⲍⲁⲣⲉⲑ ⲛ̅ⲧⲉ ⲧⲅⲁⲗⲓⲗⲁⲓⲁ. <span style=
  "color:#b00e23">(ⲓ̅ⲃ̅)</span> ⲓ̅ⲥ̅ ⲇⲉ ⲛ̅ⲧⲉⲣⲉϥⲃⲱⲕ ⲉϩⲟⲩⲛ ⲉⲡⲣⲡⲉ ⲁϥⲛⲟⲩϫⲉ ⲉⲃⲟⲗ
  ⲛ̅ⲟⲩⲟⲛ ⲛⲓⲙ ⲉⲧϯ ⲉⲃⲟⲗ ⲙⲛ̅ ⲛⲉⲧϣⲱⲡ ϩⲣⲁⲓ ϩⲙ̅ ⲡⲣ̅ⲡⲉ. ⲛⲉⲧⲣⲁⲡⲉⲍⲁ ⲛ̅ⲛⲉⲧϫⲓ ⲕⲟⲗⲩⲙⲃⲟⲛ
  ⲁϥϣⲣ̅ϣⲱⲣⲟⲩ ⲙⲛ̅ ⲛ̅ⲕⲁⲑⲉⲇⲣⲁ ⲛ̅ⲛⲉⲧϯ ⲉⲃⲟⲗ ⲛ̅ⲛⲉϭⲣⲟⲟⲡⲉ. <span style=
  "color:#b00e23">(ⲓ̅ⲅ̅)</span> ⲡⲉϫⲁϥ ⲛⲁⲩ ϫⲉ ϥⲥⲏϩ ϫⲉ ⲡⲁⲏⲓ ⲉⲩⲛⲁⲙⲟⲩⲧⲉ ⲉⲣⲟϥ ϫⲉ ⲡⲏⲓ
  ⲙ̅ⲡⲉϣⲗⲏⲗ. ⲛ̅ⲧⲱⲧⲛ̅ ⲇⲉ ⲁⲧⲉⲧⲛ̅ⲁⲁϥ ⲛ̅ⲥⲡⲟⲓⲗⲁⲓⲟⲛ ⲛ̅ⲥⲟⲟⲛⲉ. <span style=
  "color:#b00e23">(ⲓ̅ⲇ̅)</span> ⲁⲩϯ ⲡⲉⲩⲟⲩⲟⲓ ⲇⲉ ⲉⲣⲟϥ ⲛ̅ϭⲓ ⲛ̅ⲃⲗ̅ⲗⲉ ⲙⲛ̅ ⲛ̅ϭⲁⲗⲉ
  ϩⲣⲁⲓ ϩⲙ̅ ⲡⲣ̅ⲡⲉ ⲁϥⲣ̅ⲡⲁϩⲣⲉ ⲉⲣⲟⲟⲩ. <span style="color:#b00e23">(ⲓ̅ⲉ̅)</span>
  ⲛ̅ⲧⲉⲣⲟⲩⲛⲁⲩ ⲇⲉ ⲛ̅ϭⲓ ⲛ̅ⲁⲣⲭⲓⲉⲣⲉⲩⲥ ⲙⲛ̅ ⲛⲉⲅⲣⲁⲙⲙⲧⲉⲩⲥ ⲉⲛⲉϣⲡⲏⲣⲉ ⲛ̅ⲧⲁϥⲁⲁⲩ ⲁⲩⲱ ⲛ̅ϣⲏⲣⲉ
  ϣⲏⲙ ⲉⲩϫⲓ ϣⲕⲁⲕ ⲉⲃⲟⲗ ⲉⲩϫⲱ ⲙ̅ⲙⲟⲥ ϫⲉ ⲱⲥⲁⲛⲛⲁ ⲡϣⲏⲣⲉ ⲛ̅ⲇⲁⲩⲉⲓⲇ. ⲁⲩⲁⲕⲁⲛⲁⲅⲧⲉⲓ.
  <span style="color:#b00e23">(ⲓ̅ⲋ̅)</span> ⲁⲩⲱ ⲡⲉϫⲁⲩ ⲛⲁϥ. ϫⲉ ⲕⲥⲱⲧⲙ̅ ϫⲉ ⲟⲩ
  ⲡⲉⲧⲉⲣⲉ ⲛⲁⲓ ϫⲱ ⲙ̅ⲙⲟϥ. ⲓ̅ⲥ̅ ⲇⲉ ⲡⲉϫⲁϥ ϫⲉ ⲥⲉ. ⲙ̅ⲡⲉⲧⲛ̅ⲟϣϥ ⲉⲛⲉϩ ϫⲉ ⲉⲃⲟⲗ ϩⲓⲧⲛ̅
  ⲧⲧⲁⲡⲣⲟ ⲛ̅ⲛ̅ϣⲏⲣⲉ ⲕⲟⲩⲓ ⲙⲛ̅ ⲛⲉⲧϫⲓ ⲉⲕⲓⲃⲉ ⲁⲕⲥⲟϥⲧⲉ ⲛ̅ⲟⲩⲥⲙⲟⲩ. <span style=
  "color:#b00e23">(ⲓ̅ⲍ̅)</span> ⲁϥⲕⲱ ⲇⲉ ⲙ̅ⲙⲟⲟⲩ ⲛ̅ⲥⲱϥ ⲁϥⲉⲓ ⲉⲡⲥⲁⲛ̅ⲃⲟⲗ ⲉⲧⲡⲟⲗⲓⲥ
  ⲉⲃⲏⲑⲁⲛⲓⲁ ⲁϥϣⲱⲡⲉ ϩⲙ̅ ⲡⲙⲁ ⲉⲧⲙ̅ⲙⲁⲩ. <span style="color:#b00e23">(ⲓ̅ⲏ̅)</span>
  ϩⲧⲟⲟⲩ ⲇⲉ ⲉϥⲛⲁⲕⲟⲧϥ̅ ⲉϩⲣⲁⲓ ⲉⲧⲡⲟⲗⲓⲥ ⲁϥϩⲕⲟ. <span style=
  "color:#b00e23">(ⲓ̅ⲑ̅)</span> ⲁϥⲛⲁⲩ ⲇⲉ ⲉⲩⲃⲱ ⲛ̅ⲕⲛ̅ⲧⲉ ϩⲓ ⲧⲉϩⲓⲏ ⲁϥⲉⲓ ⲉϩⲣⲁⲓ ⲉϫⲱⲥ
  ⲙ̅ⲡⲉϥϩⲉ ⲉⲗⲁⲁⲩ ϩⲓⲱⲱⲥ ⲉⲓⲙⲏⲧⲉⲓ ϩⲉⲛϭⲱⲃⲉ ⲙⲁⲩⲁⲁⲩ. ⲁⲩⲱ ⲡⲉϫⲁϥ ⲛⲁⲥ. ϫⲉ ⲛ̅ⲛⲉ ⲕⲁⲣⲡⲟⲥ
  ϣⲱⲡⲉ ⲉⲃⲟⲗ ⲛ̅ϩⲏⲧⲉ ϫⲓⲛ ⲧⲉⲛⲟⲩ ϣⲁ ⲉⲛⲉϩ. ⲁⲩⲱ ⲁⲥϣⲟⲟⲩⲉ ⲛ̅ⲧⲉⲩⲛⲟⲩ ⲛ̅ϭⲓ ⲧⲃⲱ ⲛ̅ⲕⲛ̅ⲧⲉ.
  <span style="color:#b00e23">(ⲕ̅)</span> ⲁⲩⲛⲁⲩ ⲇⲉ ⲛ̅ϭⲓ ⲛⲉϥⲙⲁⲑⲏⲧⲏⲥ ⲁⲩⲣ̅ϣⲡⲏⲣⲉ
  ⲉⲩϫⲱ ⲙ̅ⲙⲟⲥ. ϫⲉ ⲛ̅ⲁϣ ⲛ̅ϩⲉ ⲁⲥϣⲟⲟⲩⲉ ⲛ̅ⲧⲉⲩⲛⲟⲩ ⲛ̅ϭⲓ ⲧⲃⲱ ⲛ̅ⲕⲛ̅ⲧⲉ. <span style=
  "color:#b00e23">(ⲕ̅ⲁ̅)</span> ⲁϥⲟⲩⲱϣⲃ̅ ⲇⲉ ⲛ̅ϭⲓ ⲓ̅ⲥ̅ ⲉϥϫⲱ ⲙ̅ⲙⲟⲥ. ϫⲉ ϩⲁⲙⲏⲛ ϯϫⲱ
  ⲙ̅ⲙⲟⲥ ⲛⲏⲧⲛ̅ ϫⲉ ⲉϣⲱⲡⲉ ⲟⲩⲛ̅ⲧⲏⲧⲛ̅ ⲡⲓⲥⲧⲓⲥ ⲙ̅ⲙⲁⲩ ⲁⲩⲱ ⲛ̅ⲧⲉⲧⲛ̅ⲧⲙ̅ⲣ̅ ϩⲏⲧ ⲥⲛⲁⲩ. ⲟⲩ
  ⲙⲟⲛⲟⲛ ⲉⲧⲉⲧⲛⲁⲉⲓⲣⲉ ⲙ̅ⲡⲁ ⲧⲃⲱ ⲛ̅ⲕⲛ̅ⲧⲉ. ⲁⲗⲗⲁ ⲕⲁⲛ ⲉⲧⲉⲧⲛϣⲁⲛϫⲟⲟⲥ ⲙ̅ⲡⲉⲓⲧⲟⲟⲩ ϫⲉ ⲧⲱⲟⲩⲛ
  ⲛⲅ̅ⲃⲱⲕ ⲉϩⲣⲁⲓ ⲉⲑⲁⲗⲁⲥⲥⲁ ⲥⲛⲁϣⲱⲡⲉ ⲛⲏⲧⲛ̅. <span style=
  "color:#b00e23">(ⲕ̅ⲃ̅)</span> ⲁⲩⲱ ϩⲱⲃ ⲛⲓⲙ ⲉⲧⲉⲧⲛⲁⲁⲓⲧⲉⲓ ⲙ̅ⲙⲟⲟⲩ ϩⲙ̅ ⲡⲉϣⲗⲏⲗ
  ⲉⲧⲉⲧⲛ̅ⲡⲓⲥⲧⲉⲩⲉ ⲧⲉⲧⲛ̅ⲛⲁϫⲓⲧⲟⲩ. <span style="color:#b00e23">(ⲕ̅ⲅ̅)</span>
  ⲛ̅ⲧⲉⲣⲉϥⲃⲱⲕ ⲇⲉ ⲉϩⲟⲩⲛ ⲉⲡⲣ̅ⲡⲉ ⲁⲩϯ ⲡⲉⲩⲟⲩⲟⲓ ⲉⲣⲟϥ ⲉϥϯⲥⲃⲱ ⲛ̅ϭⲓ ⲛ̅ⲁⲣⲭⲓⲉⲣⲉⲩⲥ ⲙⲛ̅
  ⲛⲉⲡⲣⲉⲥⲃⲩⲧⲉⲣⲟⲥ ⲙ̅ⲡⲗⲁⲟⲥ ⲉⲩϫⲱ ⲙ̅ⲙⲟⲥ. ϫⲉ ϩⲣⲁⲓ ϩⲛ̅ ⲁϣ ⲛ̅ⲉⲝⲟⲩⲥⲓⲁ ⲉⲕⲉⲓⲣⲉ ⲛ̅ⲛⲁⲓ ⲁⲩⲱ
  ⲛⲓⲙ ⲡⲉⲛⲧⲁϥϯ ⲛⲁⲕ ⲛ̅ⲧⲉⲓⲉⲝⲟⲩⲥⲓⲁ. <span style="color:#b00e23">(ⲕ̅ⲇ̅)</span>
  ⲁϥⲟⲩⲱϣⲃ̅ ⲛ̅&lt;ϭⲓ&gt; ⲓ̅ⲥ̅ ⲡⲉϫⲁϥ ⲛⲁⲩ ϫⲉ ⲁⲛⲟⲕ ϩⲱ ϯⲛⲁϫⲛⲉ ⲧⲏⲩⲧⲛ̅ ⲉⲩϣⲁϫⲉ ⲛ̅ⲟⲩⲱⲧ.
  ⲡⲁⲓ ⲉⲧⲉⲧⲛ̅ϣⲁⲛϫⲟⲟϥ ⲛⲁⲓ. ⲁⲛⲟⲕ ϩⲱ ϯⲛⲁϫⲟⲟⲥ ⲛⲏⲧⲛ̅ ϫⲉ ⲉⲓⲉⲓⲣⲉ ⲛ̅ⲛⲁⲓ ϩⲛ ⲁϣ ⲛ̅ⲉⲝⲟⲩⲥⲓⲁ.
  <span style="color:#b00e23">(ⲕ̅ⲉ̅)</span> ⲡⲃⲁⲡⲧⲓⲥⲙⲁ ⲛ̅ⲓⲱϩⲁⲛⲛⲏⲥ ⲟⲩⲉⲃⲟⲗ ⲧⲱⲛ ⲡⲉ
  ⲟⲩⲉⲃⲟⲗ ϩⲛ̅ ⲧⲡⲉ ⲡⲉ ϫⲛ̅ ⲟⲩⲉⲃⲟⲗ ϩⲛ̅ ⲛⲉⲣⲱⲙⲉ ⲡⲉ. ⲛ̅ⲧⲟⲟⲩ ⲇⲉ ⲁⲩⲙⲉⲉⲩⲉ ϩⲣⲁⲓ ⲛ̅ϩⲏⲧⲟⲩ
  ⲉⲩϫⲱ ⲙ̅ⲙⲟⲥ ϫⲉ ⲉⲛϣⲁⲛϫⲟⲟⲥ ϫⲉ ⲟⲩⲉⲃⲟⲗ ϩⲛ̅ ⲧⲡⲉ ⲡⲉ ϥⲛⲁϫⲟⲟⲥ ⲛⲁⲛ ϫⲉ ⲉⲧⲃⲉ ⲟⲩ ϭⲉ
  ⲙ̅ⲡⲉⲧⲛ̅ⲡⲓⲥⲧⲉⲩⲉ ⲉⲣⲟϥ. <span style="color:#b00e23">(ⲕ̅ⲋ̅)</span> ⲉϣⲱⲡⲉ ϭⲉ
  ⲉⲛϣⲁⲛϫⲟⲟⲥ ϫⲉ ⲟⲩⲉⲃⲟⲗ ϩⲛ̅ ⲛⲉⲣⲱⲙⲉ ⲡⲉⲧⲛⲣ̅ϩⲟⲧⲉ ϩⲏⲧϥ̅ ⲙ̅ⲡⲙⲏⲏϣⲉ. ⲟⲩⲟⲛ ⲅⲁⲣ ⲛⲓⲙ ⲉⲣⲉ
  ⲓⲱϩⲁⲛⲛⲏⲥ ⲛ̅ⲧⲟⲟⲧⲟⲩ ϩⲱⲥ ⲡⲣⲟⲫⲏⲧⲏⲥ. <span style="color:#b00e23">(ⲕ̅ⲍ̅)</span>
  ⲁⲩⲟⲩⲱϣⲃ̅ ⲉⲩϫⲱ ⲙ̅ⲙⲟⲥ ⲛ̅ⲓ̅ⲥ̅ ϫⲉ ⲛ̅ⲧⲛ̅ⲥⲟⲟⲩⲛ ⲁⲛ. ⲛ̅ⲧⲟϥ ⲇⲉ ϩⲱⲱϥ ⲡⲉϫⲁϥ ⲛⲁⲩ ϫⲉ ⲁⲛⲟⲕ
  ϩⲱⲱⲧ ⲟⲛ ⲛ̅ϯⲛⲁϫⲟⲟⲥ ⲛⲏⲧⲛ̅ ⲁⲛ ϫⲉ ⲉⲓⲉⲓⲣⲉ ⲛ̅ⲛⲁⲓ ϩⲛ̅ ⲁϣ ⲛ̅ⲉⲝⲟⲩⲥⲓⲁ. <span style=
  "color:#b00e23">(ⲕ̅ⲏ̅)</span> ⲟⲩ ⲡⲉⲧⲥⲇⲟⲕⲉⲓ ⲛⲏⲧⲛ̅. ⲟⲩⲣⲱⲙⲉ ⲡⲉⲧⲉ ⲟⲩⲛ̅ⲧⲁϥ ⲙ̅ⲙⲁⲩ
  ⲛ̅ϣⲏⲣⲉ ⲥⲛⲁⲩ. ⲁϥϯ ⲡⲉϥⲟⲩⲟⲓ ⲉⲡϣⲟⲣⲡ ⲉϥϫⲱ ⲙ̅ⲙⲟⲥ. ϫⲉ ⲡⲁϣⲏⲣⲉ ⲃⲱⲕ ⲙ̅ⲡⲟⲟⲩ ⲛⲅ̅ⲣ̅ ϩⲱⲃ
  ⲉⲡⲁⲙⲁ ⲛ̅ⲉⲗⲟⲟⲗⲉ. <span style="color:#b00e23">(ⲕ̅ⲑ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅
  ⲉϥϫⲱ ⲙ̅ⲙⲟⲥ ϫⲉ ⲛ̅ⲛⲟ. ⲙⲛ̅ⲛ̅ⲥⲱⲥ ⲁϥⲣ̅ ϩⲧⲏϥ ⲁϥⲃⲱⲕ. <span style=
  "color:#b00e23">(ⲗ̅)</span> ⲁϥϯ ⲡⲉϥⲟⲩⲟⲓ ⲟⲛ ⲉⲡⲕⲉⲟⲩⲁ ⲉϥϫⲱ ⲙ̅ⲙⲟⲥ ⲛⲁϥ ϩⲓⲛⲁⲓ.
  ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ϫⲉ ϯⲛⲁⲃⲱⲕ ⲡϫⲟⲉⲓⲥ ⲁⲩⲱ ⲙ̅ⲡⲉϥⲃⲱⲕ. <span style=
  "color:#b00e23">(ⲗ̅ⲁ̅)</span> ⲛⲓⲙ ⲉⲃⲟⲗ ⲛ̅ϩⲏⲧⲟⲩ ⲙ̅ⲡⲉⲥⲛⲁⲩ ⲡⲉⲛⲧⲁϥⲉⲓⲣⲉ ⲙ̅ⲡⲟⲩⲱϣ
  ⲙ̅ⲡⲉϥⲉⲓⲱⲧ. ⲡⲉϫⲁⲩ ⲛⲁϥ ϫⲉ ⲡϣⲟⲣⲡ ⲡⲉ. ⲡⲉϫⲁϥ ⲛⲁⲩ ⲛ̅ϭⲓ ⲓ̅ⲥ̅ ϫⲉ ϩⲁⲙⲏⲛ ϯϫⲱ ⲙ̅ⲙⲟⲥ
  ⲛⲏⲧⲛ̅ ϫⲉ ⲛ̅ⲧⲉⲗⲱⲛⲏⲥ ⲙⲛ̅ ⲙ̅ⲡⲟⲣⲛⲏ ⲥⲉⲟ ⲛ̅ϣⲟⲣⲡ ⲉⲣⲱⲧⲛ̅ ⲉⲧⲙⲛ̅ⲧⲣ̅ⲣⲟ ⲙ̅ⲡⲛⲟⲩⲧⲉ.
  <span style="color:#b00e23">(ⲗ̅ⲃ̅)</span> ⲁϥⲉⲓ ⲅⲁⲣ ϣⲁⲣⲱⲧⲛ̅ ⲛ̅ϭⲓ ⲓⲱϩⲁⲛⲛⲏⲥ ϩⲛ̅
  ⲧⲉϩⲓⲏ ⲛ̅ⲧⲇⲓⲕⲁⲓⲟⲥⲩⲛⲏ ⲙ̅ⲡⲉⲧⲛ̅ⲡⲓⲥⲧⲉⲩⲉ ⲉⲣⲟϥ. ⲛ̅ⲧⲉⲗⲱⲛⲏⲥ ⲇⲉ ⲙⲛ̅ ⲙ̅ⲡⲟⲣⲛⲏ ⲁⲩⲡⲓⲥⲧⲉⲩⲉ
  ⲉⲣⲟϥ. ⲛ̅ⲧⲱⲧⲛ̅ ⲇⲉ ⲙⲛ̅ⲛ̅ⲥⲱⲥ ⲛ̅ⲧⲉⲣⲉⲧⲉⲧⲛ̅ⲛⲁⲩ ⲙ̅ⲡⲉⲧⲛ̅ⲣ̅ϩⲧⲏⲧⲛ̅ ⲉⲡⲓⲥⲧⲉⲩⲉ ⲉⲣⲟϥ.
  <span style="color:#b00e23">(ⲗ̅ⲅ̅)</span> ⲥⲱⲧⲙ̅ ⲉⲕⲉⲡⲁⲣⲁⲃⲟⲗⲏ ⲟⲩⲣⲱⲙⲉ ⲛ̅ⲣⲙ̅ⲙⲁⲟ
  ⲡⲉⲛⲧⲁϥⲧⲱϭⲉ ⲛ̅ⲟⲩⲙⲁ ⲛ̅ⲉⲗⲟⲟⲗⲉ ⲁϥⲕⲧⲟ ⲉⲣⲟϥ ⲛ̅ⲟⲩϫⲟⲗϫⲗ̅. ⲁϥϣⲓⲕⲉ ⲛ̅ⲟⲩϩⲣⲱⲧ ϩⲣⲁⲓ
  ⲛ̅ϩⲏⲧϥ̅ ⲁϥⲕⲱⲧ ⲛ̅ⲟⲩⲡⲩⲣⲅⲟⲥ. ⲁϥϯ ⲙ̅ⲙⲟϥ ⲉⲧⲟⲟⲧⲟⲩ ⲛ̅ϩⲉⲛⲟⲩⲉⲉⲓⲏ ⲁϥⲁⲡⲟⲇⲏⲙⲉⲓ.
  <span style="color:#b00e23">(ⲗ̅ⲇ̅)</span> ⲛ̅ⲧⲉⲣⲉϥϩⲱⲛ ⲇⲉ ⲉϩⲟⲩⲛ ⲛ̅ϭⲓ ⲡⲉⲩⲟⲉⲓϣ
  ⲛ̅ⲛ̅ⲕⲁⲣⲡⲟⲥ ⲁϥϫⲟⲟⲩ ⲛ̅ⲛⲉϥϩⲙ̅ϩⲁⲗ ϣⲁ ⲛ̅ⲟⲩⲉⲉⲓⲏ ⲉϫⲓ ⲛ̅ⲛⲉϥⲕⲁⲣⲡⲟⲥ. <span style=
  "color:#b00e23">(ⲗ̅ⲉ̅)</span> ⲛ̅ⲟⲩⲉⲉⲓⲏ ⲇⲉ ⲉⲧⲙ̅ⲙⲁⲩ ⲁⲩϫⲓ ⲛ̅ⲛⲉϥϩⲙ̅ϩⲁⲗ. ⲟⲩⲁ ⲙⲉⲛ
  ⲁⲩϩⲓⲟⲩⲉ ⲉⲣⲟϥ. ⲕⲉⲟⲩⲁ ⲇⲉ ⲁⲩⲙⲟⲟⲩⲧϥ̅. ⲕⲉⲟⲩⲁ ⲇⲉ ⲁⲩϩⲓ ⲱⲛⲉ ⲉⲣⲟϥ. <span style=
  "color:#b00e23">(ⲗ̅ⲋ̅)</span> ⲡⲁⲗⲓⲛ ⲟⲛ ⲁϥϫⲟⲟⲩ ⲛ̅ϩⲛ̅ⲕⲉϩⲙ̅ϩⲁⲗ ⲉⲛⲁϣⲱⲟⲩ ⲉⲛ̅ϣⲟⲣⲡ̅.
  ⲁⲩⲉⲓⲣⲉ ⲟⲛ ⲛⲁⲩ ⲕⲁⲧⲁ ⲧⲉⲓϩⲉ. <span style="color:#b00e23">(ⲗ̅ⲍ̅)</span> ⲙⲛ̅ⲛ̅ⲥⲱⲥ
  ⲁϥϫⲟⲟⲩ ϣⲁⲣⲟⲟⲩ ⲙ̅ⲡⲉϥϣⲏⲣⲉ ⲉϥϫⲱ ⲙ̅ⲙⲟⲥ. ϫⲉ ⲥⲉⲛⲁϣⲓⲡⲉ ϩⲏⲧϥ̅ ⲙ̅ⲡⲁϣⲏⲣⲉ. <span style=
  "color:#b00e23">(ⲗ̅ⲏ̅)</span> ⲛ̅ⲟⲩⲉⲉⲓⲏ ⲇⲉ ⲡⲉϫⲁⲩ ϩⲣⲁⲓ ⲛ̅ϩⲏⲧⲟⲩ. ϫⲉ ⲡⲁⲓ ⲡⲉ
  ⲡⲉⲕⲗⲏⲣⲟⲛⲟⲙⲟⲥ. ⲁⲙⲏⲓⲧⲛ̅ ⲛ̅ⲧⲉⲛⲙⲟⲩⲟⲩⲧ ⲙ̅ⲙⲟϥ ⲛ̅ⲧⲛ̅ϫⲓ ⲛ̅ⲧⲉϥⲕⲗⲏⲣⲟⲛⲟⲙⲓⲁ. <span style=
  "color:#b00e23">(ⲗ̅ⲑ̅)</span> ⲁⲩϫⲓ ⲙ̅ⲙⲟϥ ⲁⲩⲛⲟⲩϫⲉ ⲇⲉ ⲙ̅ⲙⲟϥ ⲡⲃⲟⲗ ⲙ̅ⲡⲙⲁ ⲛ̅ⲉⲗⲟⲟⲗⲉ
  ⲁⲩⲱ ⲁⲩⲙⲟⲟⲩⲧϥ̅. <span style="color:#b00e23">(ⲙ̅)</span> ϩⲟⲧⲁⲛ ϭⲉ ⲉϥϣⲁⲛⲉⲓ ⲛ̅ϭⲓ
  ⲡϫⲟⲉⲓⲥ ⲙ̅ⲡⲙⲁ ⲛ̅ⲉⲗⲟⲟⲗⲉ ⲉϥⲛⲁⲣ̅ ⲟⲩ ⲛ̅ⲛ̅ⲟⲩⲉⲉⲓⲏ ⲉⲧⲙ̅ⲙⲁⲩ. <span style=
  "color:#b00e23">(ⲙ̅ⲁ̅)</span> ⲡⲉϫⲁⲩ ⲛⲁϥ ϫⲉ ⲕⲁⲕⲓⲛ ⲕⲁⲕⲱⲥ ϥⲛⲁⲧⲁⲕⲟⲟⲩ. ⲁⲩⲱ ⲛϥ̅ϯ
  ⲙ̅ⲡⲙⲁ ⲛ̅ⲉⲗⲟⲟⲗⲉ ⲛ̅ϩⲉⲛⲕⲉⲟⲩⲉⲉⲓⲏ. ⲛⲁⲓ ⲉⲧⲛⲁϯ ⲛⲁϥ ⲛ̅ⲛ̅ⲕⲁⲣⲡⲟⲥ ϩⲛ̅ ⲛⲉⲩⲟⲩⲟⲉⲓϣ.
  <span style="color:#b00e23">(ⲙ̅ⲃ̅)</span> ⲡⲉϫⲁϥ ⲛⲁⲩ ⲛ̅ϭⲓ ⲓ̅ⲥ̅. ϫⲉ ⲙ̅ⲡⲉⲧⲛ̅ⲟϣϥ
  ⲉⲛⲉϩ ϩⲣⲁⲓ ϩⲛ̅ ⲛⲉⲅⲣⲁⲫⲏ ϫⲉ ⲡⲱⲛⲉ ⲛ̅ⲧⲁⲩⲥⲧⲟϥ ⲉⲃⲟⲗ ⲛ̅ϭⲓ ⲛⲉⲧⲕⲱⲧ. ⲡⲁⲓ ⲁϥϣⲱⲡⲉ ⲉⲩⲁⲡⲉ
  ⲛ̅ⲕⲟⲟϩ. ⲡⲁⲓ ⲛ̅ⲧⲁϥϣⲱⲡⲉ ⲉⲃⲟⲗ ϩⲓⲧⲟⲟⲧϥ̅ ⲙ̅ⲡϫⲟⲉⲓⲥ. ⲁⲩⲱ ⲟⲩϣⲡⲏⲣⲉ ⲡⲉ ⲙ̅ⲡⲉⲙⲧⲟ ⲉⲃⲟⲗ
  ⲛ̅ⲛⲉⲧⲛ̅ⲃⲁⲗ. <span style="color:#b00e23">(ⲙ̅ⲅ̅)</span> ⲉⲧⲃⲉ ⲡⲁⲓ ϯϫⲱ ⲙ̅ⲙⲟⲥ
  ⲛⲏⲧⲛ̅ ϫⲉ ⲥⲉⲛⲁϥⲓ ⲛ̅ⲧⲙⲛ̅ⲧⲣ̅ⲣⲟ ⲙ̅ⲡⲛⲟⲩⲧⲉ ⲛ̅ⲧⲉ ⲧⲏⲩⲧⲛ̅ ⲛ̅ⲥⲉϯ ⲙ̅ⲙⲟⲥ ⲛ̅ⲟⲩϩⲉⲑⲛⲟⲥ
  ⲉϥⲉⲓⲣⲉ ⲛ̅ⲛⲉⲥⲕⲁⲣⲡⲟⲥ. <span style="color:#b00e23">(ⲙ̅ⲇ̅)</span> ⲡⲉⲧⲛⲁϩⲉ ⲇⲉ ⲉϫⲙ̅
  ⲡⲉⲓⲱⲛⲉ ϥⲛⲁⲗⲱⲱⲥ ⲁⲩⲱ ⲡⲉⲧⲉⲣⲉ ⲡⲱⲛⲉ ⲛⲁϩⲉ ⲉϫⲱϥ ϥⲛⲁϣⲁϣϥ̅ ⲉⲃⲟⲗ. <span style=
  "color:#b00e23">(ⲙ̅ⲉ̅)</span> ⲁⲩⲥⲱⲧⲙ̅ ⲇⲉ ⲛ̅ϭⲓ ⲛ̅ⲁⲣⲭⲓⲉⲣⲉⲩⲥ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ
  ⲉⲛⲉϥⲡⲁⲣⲁⲃⲟⲗⲏ ⲁⲩⲉⲓⲙⲉ ϫⲉ ⲉϥϫⲱ ⲙ̅ⲙⲟⲥ ⲉⲧⲃⲏⲏⲧⲟⲩ. <span style=
  "color:#b00e23">(ⲙ̅ⲋ̅)</span> ⲁⲩⲱ ⲉⲩϣⲓⲛⲉ ⲛ̅ⲥⲁ ⲁⲙⲁϩⲧⲉ ⲙ̅ⲙⲟϥ ⲁⲩⲣ̅ϩⲟⲧⲉ ϩⲏⲧⲟⲩ
  ⲛ̅ⲙ̅ⲙⲏⲏϣⲉ. ⲉⲃⲟⲗ ϫⲉ ⲛⲉϥ ⲛ̅ⲧⲟⲟⲧⲟⲩ ϩⲱⲥ ⲡⲣⲟⲫⲏⲧⲏⲥ.</p>

  <h3 id="gospel_of_st._matthew22">22</h3>

  <p><span style="color:#b00e23">(ⲁ̅)</span> ⲡⲁⲗⲓⲛ ⲟⲛ ⲁϥⲟⲩⲱϣⲃ̅ ⲛ̅ϭⲓ ⲓ̅ⲥ̅ ⲡⲉϫⲁϥ
  ⲛⲁⲩ ϩⲓⲧⲛ̅ ϩⲉⲛⲡⲁⲣⲁⲃⲟⲗⲏ ⲉϥϫⲱ ⲙ̅ⲙⲟⲥ. <span style="color:#b00e23">(ⲃ̅)</span> ϫⲉ
  ⲉⲥⲧⲛ̅ⲧⲱⲛ ⲛ̅ϭⲓ ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲉⲩⲣⲱⲙⲉ ⲛ̅ⲣ̅ⲣⲟ. ⲡⲁⲓ ⲛ̅ⲧⲁϥⲉⲓⲣⲉ ⲛ̅ⲟⲩϣⲉⲗⲉⲉⲧ
  ⲙ̅ⲡⲉϥϣⲏⲣⲉ. <span style="color:#b00e23">(ⲅ̅)</span> ⲁϥϫⲟⲟⲩ ⲉⲃⲟⲗ ⲛ̅ⲛⲉϥϩⲙ̅ϩⲁⲗ
  ⲉⲧⲱϩⲙ̅ ⲛ̅ⲛⲉⲧⲧⲁϩⲙ̅ ⲉⲧϣⲉⲗⲉⲉⲧ. ⲛ̅ⲧⲟⲟⲩ ⲇⲉ ⲙ̅ⲡⲟⲩⲱϣ ⲉⲉⲓ. <span style=
  "color:#b00e23">(ⲇ̅)</span> ⲡⲁⲗⲓⲛ ⲟⲛ ⲁϥϫⲟⲟⲩ ⲛ̅ϩⲉⲛⲕⲉϩⲙ̅ϩⲁⲗ ⲉⲛⲁϣⲱⲟⲩ ⲉϥϫⲱ ⲙ̅ⲙⲟⲥ.
  ϫⲉ ⲁϫⲓⲥ ⲛ̅ⲛⲉⲧⲧⲁϩⲙ̅ ϫⲉ ⲉⲓⲥ ϩⲏⲏⲧⲉ ⲉⲓⲥ ⲡⲁⲁⲣⲓⲥⲧⲟⲛ ⲁⲓⲥⲃⲧⲱⲧϥ̅. ⲛⲁⲙⲁⲥⲉ ⲙⲛ̅ ⲛⲉⲧⲥⲁⲛⲁϣⲧ
  ⲥⲉϣⲁⲁⲧ. ⲁⲩⲱ ⲛ̅ⲕⲁ ⲛⲓⲙ ⲥⲃ̅ⲧⲱⲧ ⲁⲙⲏⲓⲧⲛ̅ ⲉⲧϣⲉⲗⲉⲉⲧ. <span style=
  "color:#b00e23">(ⲉ̅)</span> ⲛ̅ⲧⲟⲟⲩ ⲇⲉ ⲁⲩⲁⲙⲉⲗⲉⲓ ⲁⲩⲃⲱⲕ. ϩⲟⲓⲛⲉ ⲙⲉⲛ ⲉⲛⲉⲩϭⲟⲟⲙ.
  ⲕⲉⲟⲩⲁ ⲇⲉ ⲉⲧⲉϥⲉⲓⲉⲡϣⲱⲧ. <span style="color:#b00e23">(ⲋ̅)</span> ⲡⲕⲉⲥⲉⲉⲡⲉ ⲇⲉ
  ⲁⲩⲁⲙⲁϩⲧⲉ ⲛ̅ⲛⲉϥϩⲙ̅ϩⲁⲗ ⲁⲩⲥⲟⲥⲟⲩ ⲁⲩⲱ ⲁⲩⲙⲟⲟⲩⲧⲟⲩ. <span style=
  "color:#b00e23">(ⲍ̅)</span> ⲡⲣ̅ⲣⲟ ⲇⲉ ⲁϥⲛⲟⲩϭⲥ̅. ⲁⲩⲱ ⲁϥϫⲟⲟⲩ ⲛ̅ⲛⲉϥⲥⲧⲣⲁⲧⲉⲩⲙⲁ
  ⲁϥⲧⲁⲕⲟ ⲛ̅ⲛ̅ⲣⲉϥϩⲱⲧⲃ̅ ⲉⲧⲙ̅ⲙⲁⲩ. ⲁⲩⲱ ⲁϥⲣⲱⲕϩ̅ ⲛ̅ⲧⲉⲩⲡⲟⲗⲓⲥ. <span style=
  "color:#b00e23">(ⲏ̅)</span> ⲧⲟⲧⲉ ⲡⲉϫⲁϥ ⲛ̅ⲛⲉϥϩⲙ̅ϩⲁⲗ. ϫⲉ ⲡⲙⲁ ⲛ̅ϣⲉⲗⲉⲉⲧ ⲙⲉⲛ
  ⲥⲃ̅ⲧⲱⲧ ⲛⲉⲧⲧⲁϩⲙ̅ ⲇⲉ ⲛⲉⲩⲙⲡϣⲁ ⲁⲛ. <span style="color:#b00e23">(ⲑ̅)</span> ⲃⲱⲕ ϭⲉ
  ⲉⲃⲟⲗ ⲉⲙⲙⲁⲛ̅ⲙⲟⲟϣⲉ ⲛ̅ⲛⲉϩⲓⲟⲟⲩⲉ ⲛ̅ⲧⲉⲧⲛ̅ⲧⲱϩⲙ̅ ⲛ̅ⲛⲉⲧⲉⲧⲛ̅ⲛⲁϩⲉ ⲉⲣⲟⲟⲩ ⲉⲡⲙⲁ ⲛ̅ϣⲉⲗⲉⲉⲧ.
  <span style="color:#b00e23">(ⲓ̅)</span> ⲁⲩⲉⲓ ϭⲉ ⲉⲃⲟⲗ ⲛ̅ϭⲓ ⲛ̅ϩⲙ̅ϩⲁⲗ ⲉⲧⲙ̅ⲙⲁⲩ
  ⲉⲛⲉϩⲓⲟⲟⲩⲉ ⲁⲩϫⲓ ⲉϩⲟⲩⲛ ⲛ̅ⲟⲩⲟⲛ ⲛⲓⲙ ⲛ̅ⲧⲁⲩϩⲉ ⲉⲣⲟⲟⲩ ⲡⲟⲛⲏⲣⲟⲥ ϩⲓ ⲁⲅⲁⲑⲟⲥ. ⲁϥⲙⲟⲩϩ ⲛ̅ϭⲓ
  ⲡⲙⲁ ⲛ̅ϣⲉⲗⲉⲉⲧ ⲛ̅ⲛⲉⲧⲛⲏϫ. <span style="color:#b00e23">(ⲓ̅ⲁ̅)</span> ⲁϥⲃⲱⲕ ⲇⲉ
  ⲉϩⲟⲩⲛ ⲛ̅ϭⲓ ⲡⲣ̅ⲣⲟ ⲉⲛⲁⲩ ⲉⲛⲉⲧⲛⲏϫ. ⲁϥⲛⲁⲩ ⲉⲩⲣⲱⲙⲉ ⲙ̅ⲡⲙⲁ ⲉⲧⲙ̅ⲙⲁⲩ ⲉⲙⲛ̅ ϩⲃ̅ⲥⲱ ϩⲓⲱⲱϥ
  ⲙ̅ⲙⲁ ⲛ̅ϣⲉⲗⲉⲉⲧ. <span style="color:#b00e23">(ⲓ̅ⲃ̅)</span> ⲡⲉϫⲁϥ ⲛⲁϥ ϫⲉ ⲡⲉϣⲃⲏⲣ
  ⲛ̅ⲁϣ ⲛ̅ϩⲉ ⲁⲕⲉⲓ ⲉϩⲟⲩⲛ ⲉⲡⲉⲓⲙⲁ ⲉⲙⲛ̅ ϩⲃ̅ⲥⲱ ϩⲓⲱⲱⲕ ⲙ̅ⲙⲁ ⲛ̅ϣⲉⲗⲉⲉⲧ. ⲛ̅ⲧⲟϥ ⲇⲉ ⲁ ⲣⲱϥ
  ⲧⲱⲙ. <span style="color:#b00e23">(ⲓ̅ⲅ̅)</span> ⲡⲉϫⲁϥ ⲛ̅ϭⲓ ⲡ&lt;ⲣ̅&gt;ⲣⲟ
  ⲛ̅ⲛⲉⲧⲇⲓⲁⲕⲟⲛⲉⲓ ϫⲉ ⲙⲟⲩⲣ ⲛ̅ⲛⲉϥϭⲓϫ ⲙⲛ̅ ⲛⲉϥⲟⲩⲉⲣⲏⲧⲉ ⲛ̅ⲧⲉⲧⲛ̅ⲛⲟⲩϫⲉ ⲙ̅ⲙⲟϥ ⲉⲃⲟⲗ ⲉⲡⲕⲁⲕⲉ
  ⲉⲧϩⲓⲃⲟⲗ. ⲉϥⲛⲁϣⲱⲡⲉ ⲙ̅ⲙⲁⲩ ⲛ̅ϭⲓ ⲡⲣⲓⲙⲉ. ⲁⲩⲱ ⲡϭⲁϩϭϩ̅ ⲛ̅ⲛⲟⲃϩⲉ. <span style=
  "color:#b00e23">(ⲓ̅ⲇ̅)</span> ϩⲁϩ ⲅⲁⲣ ⲛⲉⲧⲧⲁϩⲙ̅ ϩⲉⲛⲕⲟⲩⲓ ⲇⲉ ⲛⲉⲧⲥⲟⲧⲡ.
  <span style="color:#b00e23">(ⲓ̅ⲉ̅)</span> ⲧⲟⲧⲉ ⲁⲩⲃⲱⲕ ⲛ̅ϭⲓ ⲛⲉⲫⲁⲣⲓⲥⲥⲁⲓⲟⲥ ⲁⲩϫⲓ
  ⲛ̅ⲟⲩϣⲟϫⲛⲉ ϫⲉⲕⲁⲥ ⲉⲩⲉϭⲟⲡϥ̅ ϩⲛ̅ ⲟⲩϣⲁϫⲉ. <span style=
  "color:#b00e23">(ⲓ̅ⲋ̅)</span> ⲁⲩϫⲟⲟⲩ ⲛⲁϥ ⲛ̅ⲛⲉⲩⲙⲁⲑⲏⲧⲏⲥ ⲙⲛ̅ ⲛ̅ϩⲏⲣⲱⲇⲓⲁⲛⲟⲥ ⲉⲩϫⲱ
  ⲙ̅ⲙⲟⲥ. ϫⲉ ⲡⲥⲁϩ ⲧⲛ̅ⲥⲟⲟⲩⲛ ϫⲉ ⲛⲧⲕ̅ ⲟⲩⲙⲉ. ⲁⲩⲱ ⲧⲉϩⲓⲏ ⲙ̅ⲡⲛⲟⲩⲧⲉ ⲉⲕϯⲥⲃⲱ ⲛ̅ϩⲏⲧⲥ̅ ϩⲛ̅
  ⲟⲩⲙⲉ. ⲁⲩⲱ ⲙ̅ⲡⲉⲕⲣⲟⲟⲩϣ ⲁⲛ ⲡⲉ ϩⲁ ⲗⲁⲁⲩ ⲛⲉⲕϭⲱϣⲧ̅ ⲅⲁⲣ ⲁⲛ ⲡⲉ ⲉϩⲟ ⲛ̅ⲣⲱⲙⲉ.
  <span style="color:#b00e23">(ⲓ̅ⲍ̅)</span> ⲁϫⲓⲥ ϭⲉ ⲛⲁⲛ ϫⲉ ⲟⲩ ⲡⲉⲧⲥⲇⲟⲕⲉⲓ ⲛⲁⲕ.
  ⲉⲝⲉⲥⲧⲉⲓ ⲉϯ ⲕⲩⲛⲥⲟⲥ ⲙ̅ⲡⲣ̅ⲣⲟ ϫⲛ ⲟⲩⲕ ⲉⲝⲉⲥⲧⲉⲓ. <span style=
  "color:#b00e23">(ⲓ̅ⲏ̅)</span> ⲛ̅ⲧⲉⲣⲉϥⲉⲓⲙⲉ ⲇⲉ ⲛ̅ϭⲓ ⲓ̅ⲥ̅ ⲉⲧⲉⲩⲡⲟⲛⲏⲣⲓⲁ ⲡⲉϫⲁϥ ⲛⲁⲩ.
  ϫⲉ ⲁϩⲣⲱⲧⲛ̅ ⲧⲉⲧⲛ̅ⲡⲓⲣⲁⲍⲉ ⲙ̅ⲙⲟⲓ ⲛ̅ϩⲩⲡⲟⲕⲣⲓⲧⲏⲥ. <span style=
  "color:#b00e23">(ⲓ̅ⲑ̅)</span> ⲙⲁⲧⲟⲩⲟⲓ ⲉⲡⲛⲟⲙⲓⲥⲙⲁ ⲙ̅ⲡⲕⲩⲛⲥⲟⲥ. ⲛ̅ⲧⲟⲟⲩ ⲇⲉ ⲁⲩⲉⲓⲛⲉ
  ⲛⲁϥ ⲛ̅ⲟⲩⲥⲁⲧⲉⲉⲣⲉ. <span style="color:#b00e23">(ⲕ̅)</span> ⲡⲉϫⲁϥ ⲛⲁⲩ. ϫⲉ ⲧⲁ ⲛⲓⲙ
  ⲧⲉ ⲧⲉⲓϩⲓⲕⲱⲛ ⲙⲛ̅ ⲧⲉⲓⲉⲡⲉⲓⲅⲣⲁⲫⲏ. <span style="color:#b00e23">(ⲕ̅ⲁ̅)</span> ⲡⲉϫⲁⲩ
  ⲛⲁϥ ϫⲉ ⲧⲁ ⲡⲣ̅ⲣⲟ ⲧⲉ. ⲧⲟⲧⲉ ⲡⲉϫⲁϥ ⲛⲁⲩ ϫⲉ ϯ ϭⲉ ⲛ̅ⲛⲁ ⲡⲣ̅ⲣⲟ ⲙ̅ⲡⲣ̅ⲣⲟ. ⲁⲩⲱ ⲛⲁ ⲡⲛⲟⲩⲧⲉ
  ⲙ̅ⲡⲛⲟⲩⲧⲉ. <span style="color:#b00e23">(ⲕ̅ⲃ̅)</span> ⲁⲩⲥⲱⲧⲙ̅ ⲇⲉ ⲁⲩⲣ̅ϣⲡⲏⲣⲉ. ⲁⲩⲱ
  ⲁⲩⲕⲱ ⲙ̅ⲙⲟϥ ⲁⲩⲃⲱⲕ. <span style="color:#b00e23">(ⲕ̅ⲅ̅)</span> ϩⲙ̅ ⲡⲉϩⲟⲟⲩ
  ⲉⲧⲙ̅ⲙⲁⲩ ⲁⲩϯ ⲡⲉⲩⲟⲩⲟⲓ ⲉⲣⲟϥ ⲛ̅ϭⲓ ⲛ̅ⲥⲁⲇⲇⲟⲩⲕⲁⲓⲟⲥ. ⲛⲁⲓ ⲉⲧϫⲱ ⲙ̅ⲙⲟⲥ ϫⲉ ⲙⲛ̅ ⲁⲛⲁⲥⲧⲁⲥⲓⲥ
  ⲛⲁϣⲱⲡⲉ. ⲁⲩϫⲛⲟⲩϥ̅ ⲇⲉ. <span style="color:#b00e23">(ⲕ̅ⲇ̅)</span> ⲉⲩϫⲱ ⲙ̅ⲙⲟⲥ ϫⲉ
  ⲡⲥⲁϩ. ⲁϥϫⲟⲟⲥ ⲛ̅ϭⲓ ⲙⲱⲩ̈ⲥⲏⲥ ϫⲉ ⲉϣⲱⲡⲉ ⲉⲣϣⲁⲛ ⲟⲩⲁ ⲙⲟⲩ ⲉⲙⲛ̅ⲧϥ̅ ϣⲏⲣⲉ ⲙ̅ⲙⲁⲩ ⲉⲣⲉ
  ⲡⲉϥⲥⲟⲛ ϫⲓ ⲛ̅ⲧⲉϥⲥϩⲓⲙⲉ ⲛϥ̅ⲧⲟⲩⲛⲟⲥ ⲛ̅ⲟⲩⲥⲡⲉⲣⲙⲁ ⲙ̅ⲡⲉϥⲥⲟⲛ. <span style=
  "color:#b00e23">(ⲕ̅ⲉ̅)</span> ⲉⲛⲉ&lt;ⲩ&gt;ϣⲟⲟⲡ ⲇⲉ ϩⲁⲧⲏⲛ ⲡⲉ ⲛ̅ϭⲓ ⲥⲁϣϥ ⲛ̅ⲥⲟⲛ.
  ⲁⲩⲱ ⲡϣⲟⲣⲡ̅ ⲁϥϫⲓ ϩⲓⲙⲉ ⲁϥⲙⲟⲩ ⲁⲩ ⲉⲙⲛ̅ⲧϥ̅ ϣⲏⲣⲉ ⲙ̅ⲙⲁⲩ ⲁϥⲕⲱ ⲛ̅ⲧⲉϥⲥϩⲓⲙⲉ ⲙ̅ⲡⲉϥⲥⲟⲛ.
  <span style="color:#b00e23">(ⲕ̅ⲋ̅)</span> ϩⲟⲙⲟⲓⲱⲥ ⲙ̅ⲡⲙⲉϩⲥⲛⲁⲩ ⲁⲩⲱ ⲡⲙⲉϩϣⲟⲙⲛ̅ⲧ
  ϣⲁ ⲉϩⲣⲁⲓ ⲉⲡⲙⲉϩⲥⲁϣϥ̅. <span style="color:#b00e23">(ⲕ̅ⲍ̅)</span> ⲙⲛ̅ⲛ̅ⲥⲱⲟⲩ ⲇⲉ
  ⲧⲏⲣⲟⲩ ⲁⲥⲙⲟⲩ ⲛ̅ϭⲓ ⲧⲉⲥϩⲓⲙⲉ. <span style="color:#b00e23">(ⲕ̅ⲏ̅)</span> ϩⲣⲁⲓ ϭⲉ
  ϩⲛ̅ ⲧⲁⲛⲁⲥⲧⲁⲥⲓⲥ ⲉⲥⲛⲁϣⲱⲡⲉ ⲛ̅ⲥϩⲓⲙⲉ ⲛ̅ⲛⲓⲙ ⲙ̅ⲡⲥⲁϣϥ̅. ⲁⲩϫⲓⲧⲥ̅ ⲅⲁⲣ ⲧⲏⲣⲟⲩ.
  <span style="color:#b00e23">(ⲕ̅ⲑ̅)</span> ⲁϥⲟⲩⲱϣⲃ̅ ⲛ̅ϭⲓ ⲓ̅ⲥ̅ ⲡⲉϫⲁϥ ⲛⲁⲩ ϫⲉ
  ⲧⲉⲧⲛ̅ⲡⲗⲁⲛⲁ ⲉⲛⲧⲉⲧⲛ̅ⲥⲟⲟⲩⲛ ⲁⲛ ⲛ̅ⲧⲉⲅⲣⲁⲫⲏ. ⲟⲩⲧⲉ ⲧϭⲟⲙ ⲙ̅ⲡⲛⲟⲩⲧⲉ. <span style=
  "color:#b00e23">(ⲗ̅)</span> ϩⲣⲁⲓ ⲅⲁⲣ ϩⲛ̅ ⲧⲁⲛⲁⲥⲧⲁⲥⲓⲥ. ⲟⲩⲧⲉ ⲙⲉⲩϫⲓ ⲥϩⲓⲙⲉ. ⲟⲩⲧⲉ
  ⲙⲉⲩϩⲙⲟⲟⲥ ⲙⲛ̅ ϩⲁⲓ ⲁⲗⲗⲁ ⲉⲩⲛⲁϣⲱⲡⲉ ⲛ̅ⲑⲉ ⲛ̅ⲛ̅ⲁⲅⲅⲉⲗⲟⲥ ⲉⲧϩⲛ̅ ⲧⲡⲉ. <span style=
  "color:#b00e23">(ⲗ̅ⲁ̅)</span> ⲉⲧⲃⲉ ⲧⲁⲛⲁⲥⲧⲁⲥⲓⲥ ⲇⲉ ⲛ̅ⲛⲉⲧⲙⲟⲟⲩⲧ. ⲙ̅ⲡⲉⲧⲛ̅ⲱϣ
  ⲙ̅ⲡⲉⲛⲧⲁⲩϫⲟⲟϥ ⲛⲏⲧⲛ̅ ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲗ̅ⲃ̅)</span> ϫⲉ ⲁⲛⲟⲕ ⲡⲉ ⲡⲛⲟⲩⲧⲉ ⲛ̅ⲁⲃⲣⲁϩⲁⲙ. ⲡⲛⲟⲩⲧⲉ ⲛ̅ⲓⲥⲁⲁⲕ.
  ⲡⲛⲟⲩⲧⲉ ⲛ̅ⲓⲁⲕⲱⲃ. ⲡⲛⲟⲩⲧⲉ ⲛ̅ⲛⲉⲧⲙⲟⲟⲩⲧ ⲁⲛ ⲡⲉ. ⲁⲗⲗⲁ ⲡⲁ ⲛⲉⲧⲟⲛϩ̅ ⲡⲉ. <span style=
  "color:#b00e23">(ⲗ̅ⲅ̅)</span> ⲁⲩⲥⲱⲧⲙ̅ ⲇⲉ ⲛ̅ϭⲓ ⲙ̅ⲙⲏⲏϣⲉ ⲁⲩⲣ̅ϣⲡⲏⲣⲉ ⲉϩⲣⲁⲓ ⲉϫⲛ̅
  ⲧⲉϥⲥⲃⲱ. <span style="color:#b00e23">(ⲗ̅ⲇ̅)</span> ⲛ̅ⲧⲉⲣⲟⲩⲥⲱⲧⲙ̅ ⲇⲉ ⲛ̅ϭⲓ
  ⲛⲉⲫⲁⲣⲓⲥⲥⲁⲓⲟⲥ ϫⲉ ⲁϥϣⲧⲙ̅ ⲣⲱⲟⲩ ⲛ̅ⲛ̅ⲥⲁⲇⲇⲟⲩⲕⲁⲓⲟⲥ ⲁⲩⲥⲱⲟⲩϩ ⲉⲛⲉⲩⲉⲣⲏⲩ. <span style=
  "color:#b00e23">(ⲗ̅ⲉ̅)</span> ⲁϥϫⲛⲟⲩϥ ⲇⲉ ⲛ̅ϭⲓ ⲟⲩⲁ ⲉⲃⲟⲗ ⲛ̅ϩⲏ&lt;ⲧⲟ&gt;ⲩ
  ⲟⲩⲛⲟⲙⲱⲇⲓⲇⲁⲥⲕⲁⲗⲟⲥ ⲉϥⲡⲓⲣⲁⲍⲉ ⲙ̅ⲙⲟϥ. <span style="color:#b00e23">(ⲗ̅ⲋ̅)</span> ϫⲉ
  ⲡⲥⲁϩ ⲁϣ ⲧⲉ ⲧⲛⲟϭ ⲛ̅ⲉⲛⲧⲟⲗⲏ ϩⲣⲁⲓ ϩⲙ̅ ⲡⲛⲟⲙⲟⲥ. <span style=
  "color:#b00e23">(ⲗ̅ⲍ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁϥ. ϫⲉ ⲉⲕⲉⲙⲉⲣⲉ ⲡϫⲟⲉⲓⲥ ⲡⲉⲕⲛⲟⲩⲧⲉ
  ϩⲙ̅ ⲡⲉⲕϩⲏⲧ ⲧⲏⲣϥ̅. ⲁⲩⲱ ϩⲣⲁⲓ ϩⲛ̅ ⲧⲉⲕⲯⲩⲭⲏ ⲧⲏⲣⲥ̅. ⲁⲩⲱ ϩⲣⲁⲓ ϩⲛ̅ ⲛⲉⲕⲙⲉⲉⲩⲉ ⲧⲏⲣⲟⲩ.
  <span style="color:#b00e23">(ⲗ̅ⲏ̅)</span> ⲧⲁⲓ ⲧⲉ ⲧⲛⲟϭ ⲁⲩⲱ ⲧϣⲟⲣⲡ̅ ⲉⲛ̅ⲉⲛⲧⲟⲗⲏ.
  <span style="color:#b00e23">(ⲗ̅ⲑ̅)</span> ⲧⲙⲉϩⲥⲛ̅ⲧⲉ ⲇⲉ ⲉⲧⲉⲓⲛⲉ ⲙ̅ⲙⲟⲥ ⲧⲉ ⲧⲁⲓ ϫⲉ
  ⲉⲕⲉⲙⲉⲣⲉ ⲡⲉⲧϩⲓⲧⲟⲩⲱⲕ ⲛ̅ⲧⲉⲕϩⲉ. <span style="color:#b00e23">(ⲙ̅)</span> ⲡⲛⲟⲙⲟⲥ
  ⲙⲛ̅ ⲛⲉⲡⲣⲟⲫⲏⲧⲏⲥ ⲉⲩⲁϣⲉ ϩⲛ̅ ⲧⲉⲓⲉⲛⲧⲟⲗⲏ ⲥⲛ̅ⲧⲉ. <span style=
  "color:#b00e23">(ⲙ̅ⲁ̅)</span> ⲉⲩⲥⲟⲟⲩϩ ⲇⲉ ⲉϩⲟⲩⲛ ⲛ̅ϭⲓ ⲛⲉⲫⲁⲣⲓⲥⲥⲁⲓⲟⲥ ⲁϥϫⲛⲟⲩⲟⲩ
  ⲛ̅ϭⲓ ⲓ̅ⲥ̅ <span style="color:#b00e23">(ⲙ̅ⲃ̅)</span> ⲉϥϫⲱ ⲙ̅ⲙⲟⲥ ϫⲉ ⲟⲩ
  ⲡⲉⲧⲥⲇⲟⲕⲉⲓ ⲛⲏⲧⲛ̅ ⲉⲧⲃⲉ ⲡⲉⲭ̅ⲥ̅. ⲡϣⲏⲣⲉ ⲛ̅ⲛⲓⲙ ⲡⲉ ⲡⲉϫⲁⲩ ⲛⲁϥ ϫⲉ ⲡϣⲏⲣⲉ ⲛ̅ⲇⲁⲩⲉⲓⲇ ⲡⲉ.
  <span style="color:#b00e23">(ⲙ̅ⲅ̅)</span> ⲡⲉϫⲁϥ ⲛⲁⲩ. ϫⲉ ⲛ̅ⲁϣ ⲛ̅ϩⲉ ⲇⲁⲩⲉⲓⲇ
  ⲙⲟⲩⲧⲉ ⲉⲣⲟϥ ϩⲙ̅ ⲡⲉⲡⲛ̅ⲁ̅ ϫⲉ ⲡϫⲟⲉⲓⲥ ⲉϥϫⲱ ⲙ̅ⲙⲟⲥ. <span style=
  "color:#b00e23">(ⲙ̅ⲇ̅)</span> ϫⲉ ⲡⲉϫⲉ ⲡϫⲟⲉⲓⲥ ⲙ̅ⲡⲁϫⲟⲉⲓⲥ ϫⲉ ϩⲙⲟⲟⲥ ⲛ̅ⲥⲁⲟⲩⲛⲁⲙ
  ⲙ̅ⲙⲟⲓ ϣⲁⲛϯⲕⲱ ⲛ̅ⲛⲉⲕϫⲓⲛϫⲉⲉⲩⲉ ϩⲁⲡⲉⲥⲏⲧ ⲛ̅ⲛⲉⲕⲟⲩⲉⲣⲏⲧⲉ. <span style=
  "color:#b00e23">(ⲙ̅ⲉ̅)</span> ⲉϣϫⲉ ⲇⲁⲩⲉⲓⲇ ϭⲉ ⲙⲟⲩⲧⲉ ⲉⲣⲟϥ ϫⲉ ⲡϫⲟⲉⲓⲥ ⲛ̅ⲁϣ ⲛ̅ϩⲉ
  ⲡⲉϥϣⲏⲣⲉ ⲡⲉ. <span style="color:#b00e23">(ⲙ̅ⲋ̅)</span> ⲁⲩⲱ ⲙ̅ⲡⲉ ⲗⲁⲁⲩ ϭⲙ̅ϭⲟⲙ
  ⲉⲟⲩⲟϣⲃⲉϥ ⲛ̅ⲟⲩϣⲁϫⲉ ⲟⲩⲧⲉ ⲙ̅ⲡⲉ ⲗⲁⲁⲩ ⲧⲟⲗⲙⲁ ϫⲓⲛ ⲡⲉϩⲟⲟⲩ ⲉⲧⲙ̅ⲙⲁⲩ ⲉϫⲛⲟⲩϥ.</p>

  <h3 id="gospel_of_st._matthew23">23</h3>

  <p><span style="color:#b00e23">(ⲁ̅)</span> ⲧⲟⲧⲉ ⲓ̅ⲥ̅ ⲁϥϣⲁϫⲉ ⲙⲛ̅ ⲙ̅ⲙⲏⲏϣⲉ ⲁⲩⲱ
  ⲛⲉϥⲙⲁⲑⲏⲧⲏⲥ <span style="color:#b00e23">(ⲃ̅)</span> ⲉϥϫⲱ ⲙ̅ⲙⲟⲥ. ϫⲉ ⲁⲩϩⲙⲟⲟⲥ ϩⲓ
  ⲧⲕⲁⲑⲉⲇⲣⲁ ⲙ̅ⲙⲱⲩ̈ⲥⲏⲥ ⲛ̅ϭⲓ ⲛⲉⲅⲣⲁⲙⲙⲁⲧⲉⲩⲥ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ. <span style=
  "color:#b00e23">(ⲅ̅)</span> ϩⲱⲃ ⲛⲓⲙ ⲉⲧⲟⲩⲛⲁϫⲟⲟⲩ ⲛⲏⲧⲛ̅ ⲁⲣⲓⲥⲟⲩ. ⲁⲩⲱ ⲛ̅ⲧⲉⲧⲛ̅ϩⲁⲣⲉϩ
  ⲉⲣⲟⲟⲩ. ⲙ̅ⲡⲣ̅ⲉⲓⲣⲉ ⲇⲉ ⲛ̅ⲧⲟϥ ⲕⲁⲧⲁ ⲛⲉⲩϩⲃⲏⲩⲉ. ⲥⲉϫⲱ ⲅⲁⲣ ⲁⲩⲱ ⲛ̅ⲥⲉⲉⲓⲣⲉ ⲁⲛ.
  <span style="color:#b00e23">(ⲇ̅)</span> ⲥⲉⲙⲟⲩⲣ ⲇⲉ ⲛ̅ϩⲉⲛⲉⲧⲡⲱ ⲉⲩϩⲟⲣϣ ⲁⲩⲱ
  ⲉⲩⲙⲟⲕϩ̅ ⲛ̅ϥⲓⲧⲟⲩ. ⲥⲉⲧⲁⲗⲟ ⲙ̅ⲙⲟⲟⲩ ⲉϩⲣⲁⲓ ⲉϫⲛ̅ ⲛ̅ⲛⲁϩⲃⲉ ⲛ̅ⲛⲉⲣⲱⲙⲉ. ⲛ̅ⲧⲟⲟⲩ ⲇⲉ
  ⲛ̅ⲥⲉⲟⲩⲱϣ ⲁⲛ ⲉⲕⲓⲙ ⲉⲣⲟⲟⲩ ⲛ̅ⲟⲩⲁ ⲛ̅ⲛⲉⲩⲧⲏⲏⲃⲉ. <span style=
  "color:#b00e23">(ⲉ̅)</span> ϩⲱⲃ ⲇⲉ ⲛⲓⲙ ⲉⲧⲟⲩⲉⲓⲣⲉ ⲙ̅ⲙⲟⲟⲩ ϫⲉⲕⲁⲥ ⲉⲣⲉ ⲛ̅ⲣⲱⲙⲉ ⲛⲁⲩ
  ⲉⲣⲟⲟⲩ. ⲥⲉⲟⲩⲱϣⲥ̅ ⲅⲁⲣ ⲉⲃⲟⲗ ⲛ̅ⲛⲉⲩⲫⲩⲗⲁⲕⲧⲏⲣⲓⲟⲛ. ⲁⲩⲱ ⲥⲉⲕⲱ ⲛ̅ⲛⲉⲩⲧⲱⲧⲉ ⲉⲛⲁⲁⲁⲩ.
  <span style="color:#b00e23">(ⲋ̅)</span> ⲥⲉⲙⲉ ⲇⲉ ⲛ̅ⲙ̅ⲙⲁ ⲛ̅ⲛⲟϫⲟⲩ ⲛ̅ϣⲟⲣⲡ ϩⲣⲁⲓ
  ϩⲛ̅ ⲛ̅ⲇⲓⲡⲛⲟⲛ ⲁⲩⲱ ⲙ̅ⲙⲁ ⲛⲉϩⲙⲟⲟⲥ ⲛ̅ϣⲟⲣⲡ̅ ϩⲛ̅ ⲛ̅ⲥⲩⲛⲁⲅⲱⲅⲏ. <span style=
  "color:#b00e23">(ⲍ̅)</span> ⲙⲛ̅ ⲛ̅ⲁⲥⲡⲁⲥⲙⲟⲥ ϩⲣⲁⲓ ϩⲛ̅ ⲛ̅ⲁⲅⲟⲣⲁ. ⲁⲩⲱ ⲉⲧⲣⲉⲩⲙⲟⲩⲧⲉ
  ⲉⲣⲟⲟⲩ ⲉⲃⲟⲗ ϩⲓⲧⲟⲟⲧⲟⲩ ⲛ̅ⲛ̅ⲣⲱⲙⲉ ϫⲉ ϩⲣⲁⲃⲃⲉⲓ. <span style=
  "color:#b00e23">(ⲏ̅)</span> ⲛ̅ⲧⲱⲧⲛ̅ ⲇⲉ ⲙ̅ⲡⲣ̅ⲧⲣⲉⲩⲙⲟⲩⲧⲉ ⲉⲣⲱⲧⲛ̅ ϫⲉ ϩⲣⲁⲃⲃⲉⲓ. ⲟⲩⲁ
  ⲅⲁⲣ ⲡⲉ ⲡⲉⲧⲛ̅ⲥⲁϩ. ⲛ̅ⲧⲱⲧⲛ̅ ⲅⲁⲣ ⲧⲏⲣⲧⲛ̅ ⲛ̅ⲧⲉⲧⲛ̅ ϩⲛ̅ⲥⲛⲏⲩ. <span style=
  "color:#b00e23">(ⲑ̅)</span> ⲁⲩⲱ ⲙ̅ⲡⲣ̅ⲙⲟⲩⲧⲉ ⲛⲏⲧⲛ̅ ⲉⲉⲓⲱⲧ ϩⲣⲁⲓ ϩⲓϫⲙ̅ ⲡⲕⲁϩ. ⲟⲩⲁ
  ⲅⲁⲣ ⲡⲉ ⲡⲉⲧⲛ̅ⲉⲓⲱⲧ ⲉⲧϩⲛ̅ ⲙ̅ⲡⲏⲩⲉ. <span style="color:#b00e23">(ⲓ̅)</span> ⲟⲩⲇⲉ
  ⲙ̅ⲡⲣⲧⲣⲉⲩⲙⲟⲩⲧⲉ ⲉⲣⲱⲧⲛ̅ ϫⲉ ⲛ̅ⲣⲉϥϯⲥⲃⲱ. ⲟⲩⲁ ⲅⲁⲣ ⲡⲉ ⲡⲉⲧⲛⲣⲉϥϯⲥⲃⲱ ⲡⲉⲭ̅ⲥ̅.
  <span style="color:#b00e23">(ⲓ̅ⲁ̅)</span> ⲡⲛⲟϭ ⲇⲉ ⲛ̅ϩⲏⲧⲧⲏⲩⲧⲛ̅ ⲉϥⲛⲁϣⲱⲡⲉ ⲛⲏⲧⲛ̅
  ⲛ̅ⲇⲓⲁⲕⲟⲛⲟⲥ. <span style="color:#b00e23">(ⲓ̅ⲃ̅)</span> ⲡⲉⲧⲛⲁϫⲓⲥⲉ ⲇⲉ ⲙ̅ⲙⲟϥ
  ⲥⲉⲛⲁⲑⲃ̅ⲃⲓⲟϥ. ⲁⲩⲱ ⲡⲉⲧⲛⲁⲑⲃ̅ⲃⲓⲟϥ ⲥⲉⲛϫⲁⲥⲧϥ̅. <span style=
  "color:#b00e23">(ⲓ̅ⲅ̅)</span> <span style="color:#b00e23">(ⲓ̅ⲇ̅)</span> ⲟⲩⲟⲓ
  ⲇⲉ ⲛⲏⲧⲛ̅ ⲛⲉⲅⲣⲁⲙⲙⲁⲧⲉⲩⲥ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ ⲛ̅ϩⲩⲡⲟⲕⲣⲓⲧⲏⲥ. ϫⲉ ⲧⲉⲧⲛ̅ϣⲧⲁⲙ ⲛ̅ⲧⲙⲛ̅ⲧⲣ̅ⲣⲟ
  ⲛ̅ⲙ̅ⲡⲏⲩⲉ ⲙ̅ⲡⲉⲙⲧⲟ ⲉⲃⲟⲗ ⲛ̅ⲛⲉⲣⲱⲙⲉ. ⲛ̅ⲧⲱⲧⲛ̅ ⲅⲁⲣ ⲛ̅ⲧⲉⲧⲛ̅ⲃⲏⲕ ⲁⲛ ⲉϩⲟⲩⲛ. ⲟⲩⲇⲉ ⲛⲉⲧⲃⲏⲕ
  ⲉϩⲟⲩⲛ ⲛ̅ⲧⲉⲧⲛ̅ⲕⲱ ⲙ̅ⲙⲟⲟⲩ ⲁⲛ ⲉⲃⲱⲕ ⲉϩⲟⲩⲛ. <span style=
  "color:#b00e23">(ⲓ̅ⲉ̅)</span> ⲟⲩⲟⲓ ⲛⲏⲧⲛ̅ ⲛⲉⲅⲣⲁⲙⲙⲁⲧⲉⲩⲥ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ
  ⲛ̅ϩⲩⲡⲟⲕⲣⲓⲧⲏⲥ. ϫⲉ ⲧⲉⲧⲛ̅ⲙⲟⲩϣⲧ ⲛ̅ⲧⲉⲑⲁⲗⲁⲥⲥⲁ ⲙⲛ̅ ⲡⲉⲧϣⲟⲩⲱⲟⲩ ⲉⲣⲟⲩⲁ ⲙ̅ⲡⲣⲟⲥⲩⲗⲏⲧⲟⲥ. ⲁⲩⲱ
  ⲉϥϣⲁⲛⲉⲓⲣⲉ ϣⲁⲧⲉⲧⲛ̅ⲁⲁϥ ⲛ̅ϣⲏⲣⲉ ⲛ̅ⲧⲅⲉϩⲉⲛⲛⲁ ⲉϥⲕⲏⲃ ⲉⲣⲱⲧⲛ̅. <span style=
  "color:#b00e23">(ⲓ̅ⲋ̅)</span> ⲟⲩⲟⲓ ⲛⲏⲧⲛ̅ ⲛ̅ⲃⲗⲗⲉ ⲛ̅ϫⲁⲩⲙⲟⲉⲓⲧ. ⲛⲉⲧϫⲱ ⲙ̅ⲙⲟⲥ ϫⲉ
  ⲡⲉⲧⲛⲁⲱⲣⲕ̅ ⲙ̅ⲡⲣ̅ⲡⲉ ⲟⲩⲗⲁⲁⲩ ⲡⲉ. ⲡⲉⲧⲛⲁⲱⲣⲕ̅ ⲇⲉ ⲛ̅ⲧⲟϥ ⲙ̅ⲡⲛⲟⲩⲃ ⲙ̅ⲡⲣ̅ⲡⲉ ⲟⲩⲛ ⲟⲩⲟⲛ
  ⲉⲣⲟϥ. <span style="color:#b00e23">(ⲓ̅ⲍ̅)</span> ⲛ̅ⲥⲟϭ ⲁⲩⲱ ⲛ̅ⲃⲗⲗⲉ. ⲛⲓⲙ ⲅⲁⲣ ⲡⲉ
  ⲡⲛⲟϭ. ⲡⲛⲟⲩⲃ ⲡⲉ ϫⲛ̅ ⲡⲣ̅ⲡⲉ ⲡⲉⲧⲧⲃ̅ⲃⲟ ⲙ̅ⲡⲛⲟⲩⲃ. <span style=
  "color:#b00e23">(ⲓ̅ⲏ̅)</span> ⲁⲩⲱ ⲡⲉⲧⲛⲁⲱⲣⲕ ⲙ̅ⲡⲉⲑⲩⲥⲓⲁⲥⲧⲏⲣⲓⲟⲛ ⲟⲩⲗⲁⲁⲩ ⲡⲉ.
  ⲡⲉⲧⲛⲁⲱⲣⲕ ⲇⲉ ⲛ̅ⲧⲟϥ ⲙ̅ⲡⲇⲱⲣⲟⲛ ⲉⲧϩⲓϫⲱϥ ⲟⲩⲛ ⲟⲩⲟⲛ ⲉⲣⲟϥ. <span style=
  "color:#b00e23">(ⲓ̅ⲑ̅)</span> ⲛ̅ⲥⲟϭ ⲁⲩⲱ ⲛ̅ⲃⲗ̅ⲗⲉ. ⲁϣ ⲅⲁⲣ ⲡⲉ ⲡⲛⲟϭ ⲡⲇⲱⲣⲟⲛ ⲡⲉ ϫⲛ̅
  ⲡⲉⲑⲩⲥⲓⲁⲥⲧⲏⲣⲓⲟⲛ ⲡⲉⲧⲧⲃⲃⲟ ⲙ̅ⲡⲇⲱⲣⲟⲛ. <span style="color:#b00e23">(ⲕ̅)</span>
  ⲡⲉⲧⲛⲁⲱⲣⲕ ϭⲉ ⲙ̅ⲡⲉⲑⲩⲥⲓⲁⲥⲧⲏⲣⲓⲟⲛ ϥⲱⲣⲕ̅ ⲙ̅ⲙⲟϥ ⲁⲩⲱ ⲡⲉⲧⲟⲩⲏϩ ⲉϩⲣⲁⲓ ⲉϫⲱϥ. <span style=
  "color:#b00e23">(ⲕ̅ⲁ̅)</span> ⲁⲩⲱ ⲡⲉⲧⲛⲁⲱⲣⲕ̅ ⲙ̅ⲡⲣ̅ⲡⲉ ϥⲱⲣⲕ̅ ⲙ̅ⲙⲟϥ ⲁⲩⲱ ⲡⲉⲧⲟⲩⲏϩ
  ϩⲣⲁⲓ ⲛ̅ϩⲏⲧϥ. <span style="color:#b00e23">(ⲕ̅ⲃ̅)</span> ⲁⲩⲱ ⲡⲉⲧⲛⲁⲱⲣⲕ̅ ⲛ̅ⲧⲡⲉ
  ϥⲱⲣⲕ̅ ⲙ̅ⲡⲉⲑⲣⲟⲛⲟⲥ ⲙ̅ⲡⲛⲟⲩⲧⲉ ⲁⲩⲱ ⲡⲉⲧϩⲙⲟⲟⲥ ⲉϩⲣⲁⲓ ⲉϫⲱϥ. <span style=
  "color:#b00e23">(ⲕ̅ⲅ̅)</span> ⲟⲩⲟⲓ ⲛⲏⲧⲛ̅ ⲛⲉⲅⲣⲁⲙⲙⲁⲧⲉⲩⲥ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ
  ⲛ̅ϩⲩⲡⲟⲕⲣⲓⲧⲏⲥ. ϫⲉ ⲧⲉⲧⲛ̅ϯ ⲙ̅ⲡⲣⲉⲙⲏⲧ ⲙ̅ⲡϩⲁϭⲓⲛ ⲛ̅ⲥⲧⲟⲓ. ⲙⲛ̅ ⲡⲉⲙⲓⲥⲉ ⲙⲛ̅ ⲡⲧⲁⲡⲛ.
  ⲛⲉⲧϩⲟⲣϣ̅ ⲇⲉ ϩⲙ̅ ⲡⲛⲟⲙⲟⲥ ⲁⲧⲉⲧⲛ̅ⲕⲁⲁⲩ ⲛ̅ⲥⲁⲧⲏⲩⲧⲛ̅ ⲡϩⲁⲡ ⲙⲛ̅ ⲡⲛⲁ ⲙⲛ̅ ⲧⲡⲓⲥⲧⲓⲥ. ⲛⲁⲓ ⲇⲉ
  ⲛⲉϣϣⲉ ⲉⲣⲱⲧⲛ̅ ⲡⲉ ⲉⲁⲁⲩ. ⲁⲩⲱ ⲛ̅ⲕⲟⲟⲩⲉ ⲉⲧⲙ̅ⲕⲁⲁⲩ ⲛ̅ⲥⲁⲧⲏⲩⲧⲛ̅. <span style=
  "color:#b00e23">(ⲕ̅ⲇ̅)</span> ⲛ̅ⲃⲗ̅ⲗⲉ ⲛ̅ϫⲁⲩⲙⲟⲉⲓⲧ ⲛⲉⲧⲑ̅ⲗⲟ ⲉⲃⲟⲗ ⲛ̅ⲧϣⲟⲗⲙⲉⲥ
  ⲉⲧⲱⲙⲕ̅ ⲙ̅ⲡϭⲁⲙⲟⲩⲗ. <span style="color:#b00e23">(ⲕ̅ⲉ̅)</span> ⲟⲩⲟⲓ ⲛⲏⲧⲛ̅
  ⲛⲉⲅⲣⲁⲙⲙⲁⲧⲉⲩⲥ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ ⲛ̅ϩⲩⲡⲟⲕⲣⲓⲧⲏⲥ. ϫⲉ ⲧⲉⲧⲛ̅ⲧⲃ̅ⲃⲟ ⲙ̅ⲡⲥⲁⲃⲟⲗ ⲙ̅ⲡⲁⲡⲟⲧ
  ⲙⲛ̅ ⲡⲡⲓⲛⲁⲝ. ⲡⲉⲩϩⲟⲩⲛ ⲇⲉ ⲙⲉϩ ⲛ̅ⲧⲱⲣⲡ ϩⲓ ⲁⲕⲁⲑⲁⲣⲥⲓⲁ. <span style=
  "color:#b00e23">(ⲕ̅ⲋ̅)</span> ⲡⲉⲫⲁⲣⲓⲥⲥⲁⲓⲟⲥ ⲡⲃⲗ̅ⲗⲉ ⲧⲃ̅ⲃⲟ ⲛ̅ϣⲟⲣⲡ ⲙ̅ⲡⲥⲁⲛ̅ϩⲟⲩⲛ
  ⲙ̅ⲡⲁⲡⲟⲧ ⲙⲛ̅ ⲡⲡⲓⲛⲁⲝ. ϫⲉⲕⲁⲥ ⲉⲣⲉ ⲡⲉⲩⲕⲉⲥⲁⲙⲃⲟⲗ ϣⲱⲡⲉ ⲉϥⲧⲃ̅ⲃⲏⲩ. <span style=
  "color:#b00e23">(ⲕ̅ⲍ̅)</span> ⲟⲩⲟⲓ ⲛⲏⲧⲛ̅ ⲛⲉⲅⲣⲁⲙⲙⲁⲧⲉⲩⲥ ⲙⲛ̅ ⲛⲉⲫⲁⲣⲓⲥⲥⲁⲓⲟⲥ
  ⲛ̅ϩⲩⲡⲟⲕⲣⲓⲧⲏⲥ. ϫⲉ ⲧⲉⲧⲛ̅ⲟ ⲛ̅ⲑⲉ ⲛ̅ⲛⲉⲓⲧⲁⲫⲟⲥ ⲉⲧϫⲏϩ. ⲛⲁⲓ ⲉⲛⲉⲥⲱⲟⲩ ⲙⲉⲛ ϩⲙ̅ ⲡⲉⲩⲥⲁⲙⲃⲟⲗ
  ⲉⲣⲉ ⲡⲉⲩⲥⲁⲛ̅ϩⲟⲩⲛ ⲇⲉ ⲙⲉϩ ⲛ̅ⲕⲁⲥ ⲛ̅ⲕⲱⲱⲥ ϩⲓ ⲁⲕⲁⲑⲁⲣⲥⲓⲁ ⲛⲓⲙ. <span style=
  "color:#b00e23">(ⲕ̅ⲏ̅)</span> ⲧⲁⲓ ϩⲱⲧⲧⲏⲩⲧⲛ̅ ⲧⲉ ⲧⲉⲧⲛ̅ϩⲉ. ϩⲓⲃⲟⲗ ⲙⲉⲛ ⲧⲉⲧⲛ̅ⲟⲩⲟⲛϩ̅
  ⲉⲃⲟⲗ ⲛ̅ⲛ̅ⲣⲱⲙⲉ ϩⲱⲥ ⲇⲓⲕⲁⲓⲟⲥ ⲡⲉⲧⲛ̅ⲥⲁⲛ̅ϩⲟⲩⲛ ⲇⲉ ⲙⲉϩ ⲛ̅ϩⲩⲡⲟⲕⲣⲓⲥⲓⲥ ϩⲓ ⲁⲛⲟⲙⲓⲁ.
  <span style="color:#b00e23">(ⲕ̅ⲑ̅)</span> ⲟⲩⲟⲓ ⲛⲏⲧⲛ̅ ⲛⲉⲅⲣⲁⲙⲙⲁⲧⲉⲩⲥ ⲙⲛ̅
  ⲛⲉⲫⲁⲣⲓⲥⲥⲁⲓⲟⲥ ⲛ̅ϩⲩⲡⲟⲕⲣⲓⲧⲏⲥ. ϫⲉ ⲧⲉⲧⲛ̅ⲕⲱⲧ ⲛ̅ⲛ̅ⲧⲁⲫⲟⲥ ⲛ̅ⲛⲉⲡⲣⲟⲫⲏⲧⲏⲥ ⲁⲩⲱ ⲧⲉⲧⲛ̅ⲧⲥⲁⲛⲟ
  ⲛ̅ⲙϩⲁⲁⲩ ⲛ̅ⲛ̅ⲇⲓⲕⲁⲓⲟⲥ. <span style="color:#b00e23">(ⲗ̅)</span> ⲉⲧⲉⲧⲛ̅ϫⲱ ⲙ̅ⲙⲟⲥ
  ϫⲉ ⲉⲛⲉⲛϣⲟⲟⲡ ⲛ̅ⲛⲉϩⲟⲟⲩ ⲛ̅ⲛ̅ⲉⲓⲟⲧⲉ ⲛⲉⲛⲛⲁϣⲱⲡⲉ ⲁⲛ ⲛⲙ̅ⲙⲁⲩ ⲡⲉ ⲛ̅ⲕⲟⲓⲛⲱⲛⲟⲥ ⲉⲡⲉⲥⲛⲟϥ
  ⲛ̅ⲛⲉⲡⲣⲟⲫⲏⲧⲏⲥ. <span style="color:#b00e23">(ⲗ̅ⲁ̅)</span> ϩⲱⲥⲧⲉ ⲧⲉⲧⲛ̅ⲣⲙ̅ⲛⲧⲣⲉ
  ⲉⲣⲱⲧⲛ̅ ϫⲉ ⲛ̅ⲧⲉⲧⲛ̅ ⲛ̅ϣⲏⲣⲉ ⲛ̅ⲛⲉⲛⲧⲁⲩϩⲱⲧⲃ̅ ⲛ̅ⲛⲉⲡⲣⲟⲫⲏⲧⲏⲥ. <span style=
  "color:#b00e23">(ⲗ̅ⲃ̅)</span> ⲛ̅ⲧⲱⲧⲛ̅ ϩⲱⲧⲧⲏⲩⲧⲛ̅ ⲁⲧⲉⲧⲛ̅ϫⲱⲕ ⲉⲃⲟⲗ ⲙ̅ⲡϣⲓ
  ⲛ̅ⲛⲉⲧⲛ̅ⲉⲓⲟⲧⲉ. <span style="color:#b00e23">(ⲗ̅ⲅ̅)</span> ⲛ̅ϩⲟϥ ⲛ̅ϣⲏⲣⲉ ⲛ̅ⲛⲉϩⲃⲱ.
  ⲛ̅ⲁϣ ⲛ̅ϩⲉ ⲧⲉⲧⲛⲁⲣ̅ⲃⲟⲗ ⲉⲧⲉⲕⲣⲓⲥⲓⲥ ⲛ̅ⲧⲅⲉϩⲉⲛⲛⲁ. <span style=
  "color:#b00e23">(ⲗ̅ⲇ̅)</span> ⲉⲧⲃⲉ ⲡⲁⲓ ⲉⲓⲥ ϩⲏⲏⲧⲉ ⲁⲛⲟⲕ ϯⲛⲁⲧⲛⲟⲟⲩ ϣⲁⲣⲱⲧⲛ̅
  ⲛ̅ϩⲉⲛⲡⲣⲟⲫⲏⲧⲏⲥ ⲙⲛ̅ ϩⲉⲛⲥⲟⲫⲟⲥ ⲙⲛ̅ ϩⲉⲛⲅⲣⲁⲙⲙⲁⲧⲉⲩⲥ. ⲛ̅ⲧⲉⲧⲛ̅ⲙⲟⲩⲟⲩⲧ ⲉⲃⲟⲗ ⲛ̅ϩⲏⲧⲟⲩ ⲁⲩⲱ
  ⲛ̅ⲧⲉⲧⲛ̅ⲥⲧⲁⲩⲣⲟⲩ ⲁⲩⲱ ⲛ̅ⲧⲉⲧⲛⲙⲁⲥⲧⲓⲅⲟⲩ ⲉⲃⲟⲗ ⲛ̅ϩⲏⲧⲟⲩ ϩⲣⲁⲓ ϩⲛ̅ ⲛⲉⲧⲛ̅ⲥⲩⲛⲁⲅⲱⲅⲏ
  ⲛ̅ⲧⲉⲧⲛ̅ⲡⲱⲧ ⲛ̅ⲥⲱⲟⲩ ϫⲓⲛ ⲉⲡⲟⲗⲓⲥ ⲉⲡⲟⲗⲓⲥ. <span style=
  "color:#b00e23">(ⲗ̅ⲉ̅)</span> ϫⲉⲕⲁⲥ ⲉϥⲉⲉⲓ ⲉϩⲣⲁⲓ ⲉϫⲛ̅ ⲧⲏⲩⲧⲛ̅ ⲛ̅ϭⲓ ⲥⲛⲟϥ ⲛⲓⲙ
  ⲛ̅ⲇⲓⲕⲁⲓⲟⲥ ⲉⲁⲩⲡⲁϩⲧϥ̅ ⲉⲃⲟⲗ ϩⲓϫⲙ̅ ⲡⲕⲁϩ. ϫⲓⲛ ⲡⲉⲥⲛⲟϥ ⲛ̅ⲁⲃⲉⲗ ⲡⲇⲓⲕⲁⲓⲟⲥ ϣⲁ ⲉϩⲣⲁⲓ
  ⲉⲡⲉⲥⲛⲟϥ ⲛ̅ⲍⲁⲭⲁⲣⲓⲁⲥ ⲡϣⲏⲣⲉ ⲛ̅ⲃⲁⲣⲁⲭⲓⲁⲥ ⲡⲉⲛⲧⲁⲧⲉⲧⲛ̅ϩⲟⲧⲃⲉϥ ⲟⲩⲇⲉ ⲡⲣ̅ⲡⲉ ⲙⲛ̅
  ⲡⲉⲑⲩⲥⲓⲁⲥⲧⲏⲣⲓⲟⲛ. <span style="color:#b00e23">(ⲗ̅ⲋ̅)</span> ϩⲁⲙⲏⲛ ϯϫⲱ ⲙ̅ⲙⲟⲥ
  ⲛⲏⲧⲛ̅ ϫⲉ ⲛⲁⲓ ⲧⲏⲣⲟⲩ ⲛⲏⲩ ⲉϩⲣⲁⲓ ⲉϫⲛ̅ ⲧⲉⲓⲅⲉⲛⲉⲁ. <span style=
  "color:#b00e23">(ⲗ̅ⲍ̅)</span> ⲑⲓⲗ̅ⲏ̅ⲙ̅. ⲑⲓⲗ̅ⲏ̅ⲙ̅ ⲧⲉⲧϩⲱⲧⲃ ⲛ̅ⲛⲉⲡⲣⲟⲫⲏⲧⲏⲥ ⲉⲧϩⲓⲱⲛⲉ
  ⲉⲛⲉⲛⲧⲁⲩⲧⲛⲟⲟⲩⲥⲟⲩ ϣⲁⲣⲟⲥ. ϩⲁϩ ⲛ̅ⲥⲟⲡ ⲁⲓⲟⲩⲱϣ ⲉⲥⲱⲟⲩϩ ⲉϩⲟⲩⲛ ⲛⲟⲩϣⲏⲣⲉ ⲛ̅ⲑⲉ ⲛ̅ⲟⲩϩⲁⲗⲏⲧ
  ⲛ̅ϣⲁϥⲥⲱⲟⲩϩ ⲉϩⲟⲩⲛ ⲛ̅ⲛⲉϥⲙⲁⲥ ϩⲁ ⲛⲉϥⲧⲏⲛϩ̅. ⲁⲩⲱ ⲙ̅ⲡⲉⲧⲛ̅ⲟⲩⲱϣ. <span style=
  "color:#b00e23">(ⲗ̅ⲏ̅)</span> ⲉⲓⲥ ϩⲏⲏⲧⲉ ⲡⲉⲧⲛ̅ⲏⲓ ⲕⲏ ⲛⲏⲧⲛ̅. <span style=
  "color:#b00e23">(ⲗ̅ⲑ̅)</span> ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲛ̅ⲛⲉⲧⲛ̅ⲛⲁⲩ ⲉⲣⲟⲓ ϫⲓⲛ ⲧⲉⲛⲟⲩ
  ϣⲁⲛⲧⲉⲧⲛ̅ϫⲟⲟⲥ ϫⲉ ϥⲥⲙⲁⲙⲁⲁⲧ ⲛ̅ϭⲓ ⲡⲉⲧⲛⲏⲩ ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ.</p>

  <h3 id="gospel_of_st._matthew24">24</h3>

  <p><span style="color:#b00e23">(ⲁ̅)</span> ⲓ̅ⲥ̅ ⲇⲉ ⲁϥⲉⲓ ⲉⲃⲟⲗ ϩⲙ̅ ⲡⲣ̅ⲡⲉ ⲁϥⲃⲱⲕ.
  ⲁⲩϯ ⲡⲉⲩⲟⲩⲟⲓ ⲉⲣⲟϥ ⲛ̅ϭⲓ ⲛⲉϥⲙⲁⲑⲏⲧⲏⲥ ⲉⲧⲟⲩⲟϥ ⲉⲡⲕⲱⲧ ⲙ̅ⲡⲣ̅ⲡⲉ. <span style=
  "color:#b00e23">(ⲃ̅)</span> ⲛ̅ⲧⲟϥ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲧⲉⲧⲛ̅ⲛⲁⲩ ⲉⲛⲁⲓ
  ⲧⲏⲣⲟⲩ. ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅. ϫⲉ ⲛ̅ⲛⲉⲩⲕⲁ ⲟⲩⲱⲛⲉ ϩⲓϫⲛ̅ ⲟⲩⲱⲛⲉ ⲙ̅ⲡⲉⲓⲙⲁ ⲙ̅ⲡⲟⲩⲃⲟⲗϥ̅
  ⲉⲃⲟⲗ. <span style="color:#b00e23">(ⲅ̅)</span> ⲉϥϩⲙⲟⲟⲥ ⲇⲉ ϩⲓϫⲙ̅ ⲡⲧⲟⲟⲩ
  ⲛ̅ⲛ̅ϫⲟⲉⲓⲧ. ⲁⲩϯ ⲡⲉⲩⲟⲩⲟⲓ ⲉⲣⲟϥ ⲛ̅ϭⲓ ⲙ̅ⲙⲁⲑⲏⲧⲏⲥ ⲛ̅ⲥⲁ ⲟⲩ&lt;ⲥ&gt;ⲁ ⲉⲩϫⲱ ⲙ̅ⲙⲟⲥ. ϫⲉ
  ⲁϫⲓⲥ ⲉⲣⲟⲛ ϫⲉ ⲉⲣⲉ ⲛⲁⲓ ⲛⲁϣⲱⲡⲉ ⲧⲛⲁⲩ ⲁⲩⲱ ⲟⲩ ⲡⲉ ⲡⲙⲁⲉⲓⲛ ⲛ̅ⲧⲉⲕⲡⲁⲣⲣⲟⲩⲥⲓⲁ ⲙⲛ̅
  ⲧⲥⲩⲛⲧⲉⲗⲉⲓⲁ ⲙ̅ⲡⲁⲓⲱⲛ. <span style="color:#b00e23">(ⲇ̅)</span> ⲁϥⲟⲩⲱϣⲃ̅ ⲛ̅ϭⲓ
  ⲓ̅ⲥ̅ ⲡⲉϫⲁϥ ⲛⲁⲩ. ϫⲉ ϭⲱϣⲧ̅ ⲙⲏⲡⲟⲧⲉ ⲛ̅ⲧⲉ ⲟⲩⲁ ⲡⲗⲁⲛⲁ ⲙ̅ⲙⲱⲧⲛ̅. <span style=
  "color:#b00e23">(ⲉ̅)</span> ⲟⲩⲛ̅ ϩⲁϩ ⲅⲁⲣ ⲛⲏⲩ ϩⲙ̅ ⲡⲁⲣⲁⲛ ⲉⲩϫⲱ ⲙ̅ⲙⲟⲥ ϫⲉ ⲁⲛⲟⲕ ⲡⲉ
  ⲡⲉⲭ̅ⲥ̅. ⲛ̅ⲥⲉⲡⲗⲁⲛⲁ ⲛ̅ϩⲁϩ. <span style="color:#b00e23">(ⲋ̅)</span> ⲧⲉⲧⲛ̅ⲛⲁⲥⲱⲧⲙ̅
  ⲇⲉ ⲉϩⲉⲛⲡⲟⲗⲉⲙⲟⲥ ⲙⲛ̅ ϩⲉⲛϩⲣⲟⲟⲩ ⲙ̅ⲡⲟⲗⲉⲙⲟⲥ. ϭⲱϣⲧ̅ ⲙ̅ⲡⲣ̅ϣⲧⲟⲣⲧⲣ̅. ϩⲁⲡⲥ ⲅⲁⲣ
  ⲉⲧⲣⲉⲩϣⲱⲡⲉ. ⲁⲗⲗⲁ ⲙ̅ⲡⲁⲧⲉ ⲑⲁⲏ ⲉⲓ. <span style="color:#b00e23">(ⲍ̅)</span> ⲟⲩⲛ̅
  ⲟⲩϩⲉⲑⲛⲟⲥ ⲅⲁⲣ ⲛⲁⲧⲱⲟⲩⲛ ⲉϫⲛ̅ ⲟⲩϩⲉⲑⲛⲟⲥ. ⲁⲩⲱ ⲟⲩⲙⲛ̅ⲧⲣ̅ⲣⲟ ⲉϫⲛ̅ ⲟⲩⲙⲛ̅ⲧⲣ̅ⲣⲟ. ⲛ̅ⲥⲉϣⲱⲡⲉ
  ⲛ̅ϭⲓ ϩⲉⲛϩⲉⲃⲱⲱⲛ ⲙⲛ̅ ϩⲉⲛⲕⲙ̅ⲧⲟ ⲕⲁⲧⲁ ⲙⲁ. <span style="color:#b00e23">(ⲏ̅)</span>
  ⲛⲁⲓ ⲇⲉ ⲧⲏⲣⲟⲩ ⲧⲁⲣⲭⲏ ⲛ̅ⲛ̅ⲛⲁⲁⲕⲉ ⲛⲉ. <span style="color:#b00e23">(ⲑ̅)</span> ⲧⲟⲧⲉ
  ⲥⲉⲛⲁⲡⲁⲣⲁⲇⲓⲇⲟⲩ ⲙ̅ⲙⲱⲧⲛ ⲉⲩⲑⲗⲓⲯⲓⲥ. ⲛ̅ⲥⲉⲙⲟⲩⲟⲩⲧ ⲙ̅ⲙⲱⲧⲛ ⲛ̅ⲧⲉⲧⲛ̅ϣⲱⲡⲉ ⲙ̅ⲙⲟⲥⲧⲉ ⲙ̅ⲙⲱⲧⲛ
  ⲉⲃⲟⲗ ϩⲓⲧⲛ̅ ⲛ̅ϩⲉⲑⲛⲟⲥ ⲧⲏⲣⲟⲩ ⲉⲧⲃⲉ ⲡⲁⲣⲁⲛ. <span style="color:#b00e23">(ⲓ̅)</span>
  ⲧⲟⲧⲉ ⲥⲉⲛⲁⲥⲕⲁⲛⲇⲁⲗⲓⲍⲉ ⲛ̅ϭⲓ ϩⲁϩ. ⲛ̅ⲥⲉⲡⲁⲣⲁⲇⲓⲇⲟⲩ ⲛ̅ⲛⲉⲩⲉⲣⲏⲩ. ⲛ̅ⲥⲉⲙⲉⲥⲧⲉ ⲛⲉⲩⲉⲣⲏⲩ.
  <span style="color:#b00e23">(ⲓ̅ⲁ̅)</span> ⲛ̅ⲥⲉⲧⲱⲟⲩⲛ ⲛ̅ϭⲓ ϩⲁϩ ⲙ̅ⲡⲣⲟⲫⲏⲧⲏⲥ
  ⲛ̅ⲛⲟⲩϫ ⲛ̅ⲥⲉⲡⲗⲁⲛⲁ ⲛ̅ⲟⲩⲙⲏⲏϣⲉ. <span style="color:#b00e23">(ⲓ̅ⲃ̅)</span> ϩⲙ̅
  ⲡⲧⲣⲉⲥⲁϣⲁⲓ ⲛ̅ϭⲓ ⲧⲁⲛⲟⲙⲓⲁ ⲥⲛⲁⲁⲣⲟϣ ⲛ̅ϭⲓ ⲧⲁⲅⲁⲡⲏ ⲛ̅ϩⲁϩ. <span style=
  "color:#b00e23">(ⲓ̅ⲅ̅)</span> ⲡⲉⲧⲛⲁϩⲩⲡⲟⲙⲉⲓⲛⲉ ⲇⲉ ϣⲁⲃⲟⲗ ⲡⲁⲓ ⲡⲉⲧⲛⲁⲟⲩϫⲁⲓ.
  <span style="color:#b00e23">(ⲓ̅ⲇ̅)</span> ⲛ̅ⲥⲉⲧⲁϣⲉⲟⲉⲓϣ ⲙ̅ⲡⲉⲓⲉⲩⲁⲅⲅⲉⲗⲓⲟⲛ
  ⲛ̅ⲧⲙⲛ̅ⲧⲣ̅ⲣⲟ ϩⲣⲁⲓ ϩⲛ̅ ⲧⲟⲓⲕⲟⲩⲙⲉⲛⲏ ⲧⲏⲣⲥ̅. ⲉⲩⲙⲛ̅ⲧⲙⲛ̅ⲧⲣⲉ ⲛ̅ⲛ̅ϩⲉⲑⲛⲟⲥ ⲧⲏⲣⲟⲩ. ⲧⲟⲧⲉ
  ⲥⲛⲏⲩ ⲛ̅ϭⲓ ⲑⲁⲏ. <span style="color:#b00e23">(ⲓ̅ⲉ̅)</span> ϩⲟⲧⲁⲛ ⲇⲉ ⲧⲉⲧⲛ̅ϣⲁⲛⲛⲁⲩ
  ⲉⲧⲃⲟⲧⲉ ⲙ̅ⲡϣⲱϥ. ⲧⲉⲛⲧⲁⲩϫⲟⲟⲥ ϩⲓⲧⲛ̅ ⲇⲁⲛⲓⲏⲗ ⲡⲉⲡⲣⲟⲫⲏⲧⲏⲥ ⲉⲥⲁϩⲉⲣⲁⲧⲥ̅ ϩⲙ̅ ⲡⲙⲁ ⲉⲧⲟⲩⲁⲁⲃ
  ⲡⲉⲧⲱϣ ⲙⲁⲣⲉϥⲛⲟⲓ. <span style="color:#b00e23">(ⲓ̅ⲋ̅)</span> ⲧⲟⲧⲉ ⲛⲉⲧϩⲛ̅ ϯⲟⲩⲇⲁⲓⲁ
  ⲙⲁⲣⲟⲩⲡⲱⲧ ⲉⲛ̅ⲧⲟⲩⲉⲓⲏ. <span style="color:#b00e23">(ⲓ̅ⲍ̅)</span> ⲡⲉⲧϩⲓ ⲧϫⲉⲛⲉⲡⲱⲣ
  ⲙ̅ⲡⲣ̅ⲧⲣⲉϥⲉⲓ ⲉⲡⲉⲥⲏⲧ ⲉϥⲓ ⲛ̅ⲛⲉⲧϩⲙ̅ ⲡⲉϥⲏⲓ. <span style=
  "color:#b00e23">(ⲓ̅ⲏ̅)</span> ⲁⲩⲱ ⲡⲉⲧϩⲛ̅ ⲧⲥⲱϣⲉ ⲙ̅ⲡⲣ̅ⲧⲣⲉϥⲕⲟⲧϥ̅ ⲉⲡⲁϩⲟⲩ ⲉϥⲓ
  ⲛ̅ⲧⲉϥϣⲧⲏⲛ. <span style="color:#b00e23">(ⲓ̅ⲑ̅)</span> ⲟⲩⲟⲓ ⲇⲉ ⲛ̅ⲛⲉⲧⲉⲉⲧ ⲙⲛ̅
  ⲛⲉⲧⲥⲛ̅ⲕⲟ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ. <span style="color:#b00e23">(ⲕ̅)</span> ϣⲗⲏⲗ ⲇⲉ
  ϫⲉⲕⲁⲥ ⲛ̅ⲛⲉ ⲡⲉⲧⲛ̅ⲡⲱⲧ ϣⲱⲡⲉ ⲛ̅ⲧⲉⲡⲣⲱ ⲏ ⲡⲥⲁⲃⲃⲁⲧⲟⲛ. <span style=
  "color:#b00e23">(ⲕ̅ⲁ̅)</span> ⲥⲛⲁϣⲱⲡⲉ ⲅⲁⲣ ⲙ̅ⲡⲉⲩⲟⲉⲓϣ ⲉⲧⲙ̅ⲙⲁⲩ ⲛ̅ϭⲓ ⲟⲩⲛⲟϭ
  ⲛ̅ⲑⲗⲓⲯⲓⲥ ⲙ̅ⲡⲉ ⲟⲩⲟⲛ ⲛ̅ⲧⲉⲥϩⲉ ϣⲱⲡⲉ ϫⲓⲛ ⲧⲉϩⲟⲩⲉⲓⲧⲉ ⲙ̅ⲡⲕⲟⲥⲙⲟⲥ ϣⲁ ⲉϩⲣⲁⲓ ⲉⲧⲉⲛⲟⲩ. ⲟⲩⲇⲉ
  ⲛ̅ⲛⲉⲥϣⲱⲡⲉ. <span style="color:#b00e23">(ⲕ̅ⲃ̅)</span> ⲁⲩⲱ ⲛ̅ⲥⲁⲃ&lt;ⲏ&gt;ⲗ ϫⲉ
  ⲁⲩⲥⲃⲟⲕ ⲛ̅ϭⲓ ⲛⲉϩⲟⲟⲩ ⲉⲧⲙ̅ⲙⲁⲩ ⲛⲉⲥⲛⲁⲟⲩϫⲁⲓ ⲁⲛ ⲡⲉ ⲛ̅ϭⲓ ⲥⲁⲣⲝ̅ ⲛⲓⲙ. ⲉⲧⲃⲉ ⲛ̅ⲥⲱⲧⲡ ⲇⲉ
  ⲥⲉⲛⲁⲥⲃⲟⲕ ⲛ̅ϭⲓ ⲛⲉϩⲟⲟⲩ ⲉⲧⲙ̅ⲙⲁⲩ. <span style="color:#b00e23">(ⲕ̅ⲅ̅)</span> ⲧⲟⲧⲉ
  ⲉⲣϣⲁⲛ ⲟⲩⲁ ϫⲟⲟⲥ ⲛⲏⲧⲛ̅ ϫⲉ ⲉⲓⲥ ⲡⲉⲭ̅ⲥ̅ ⲙ̅ⲡⲉⲓⲙⲁ ⲏ ⲡⲁⲓ ⲙ̅ⲡⲣ̅ⲡⲓⲥⲧⲉⲩⲉ. <span style=
  "color:#b00e23">(ⲕ̅ⲇ̅)</span> ⲥⲉⲛⲁⲧⲱⲟⲩⲛ ⲅⲁⲣ ⲛ̅ϭⲓ ϩⲁϩ ⲛ̅ⲭⲣⲏⲥⲧⲟⲥ ⲛ̅ⲛⲟⲩϫ ⲙⲛ̅
  ϩⲉⲛⲡⲣⲟⲫⲏⲧⲏⲥ ⲛ̅ⲛⲟⲩϫ. ⲛ̅ⲥⲉϯ ⲛ̅ϩⲛ̅ⲛⲟϭ ⲙ̅ⲙⲁⲉⲓⲛ ⲙⲛ̅ ϩⲉⲛϣⲡⲏⲣⲉ ϩⲱⲥⲧⲉ ⲉϣϫⲉ ⲟⲩⲛ̅ ϣϭⲟⲙ
  ⲉⲡⲗⲁⲛⲁ ⲛ̅ⲛⲁⲕⲉⲥⲱⲧⲡ. <span style="color:#b00e23">(ⲕ̅ⲉ̅)</span> ⲉⲓⲥ ϩⲏⲏⲧⲉ
  ⲁⲓϣⲣⲡ̅ϫⲟⲟⲥ ⲛⲏⲧⲛ̅. <span style="color:#b00e23">(ⲕ̅ⲋ̅)</span> ⲉϣⲱⲡⲉ ⲇⲉ
  ⲉⲩϣⲁⲛϫⲟⲟⲥ ⲛⲏⲧⲛ̅ ϫⲉ ⲉⲓⲥ ϩⲏⲏⲡⲉ ϥϩⲙ̅ ⲡϫⲁⲓⲉ ⲙ̅ⲡⲣ̅ⲉⲓ ⲉⲃⲟⲗ. ⲉⲓⲥ ϩⲏⲏⲡⲉ ϥϩⲛ̅ ⲛ̅ⲧⲁⲙⲓⲟⲛ
  ⲙ̅ⲡⲣ̅ⲡⲓⲥⲧⲉⲩⲉ. <span style="color:#b00e23">(ⲕ̅ⲍ̅)</span> ⲛ̅ⲑⲉ ⲅⲁⲣ ⲛ̅ⲧⲉϥⲣⲏϭⲉ
  ⲛ̅ϣⲁⲥⲉⲓ ⲉⲃⲟⲗ ⲛ̅ⲛⲉⲙⲁⲛ̅ϣⲁ ⲛ̅ⲥⲣ̅ⲟⲩⲟⲉⲓⲛ ϣⲁ ⲛ̅ⲙⲁⲛ̅ϩⲱⲧⲡ̅. ⲧⲁⲓ ⲧⲉ ⲑⲉ ⲉⲧⲛⲁϣⲱⲡⲉ
  ⲛ̅ⲧⲡⲁⲣⲣⲟⲩⲥⲓⲁ ⲙ̅ⲡϣⲏⲣⲉ ⲙ̅ⲡⲣⲱⲙⲉ. <span style="color:#b00e23">(ⲕ̅ⲏ̅)</span> ⲡⲙⲁ
  ⲉⲧⲉⲣⲉ ⲡⲥⲱⲙⲁ ⲛⲁϣⲱⲡⲉ ⲙ̅ⲙⲟϥ ⲉⲩⲛⲁⲥⲱⲟⲩϩ ⲉⲣⲟϥ ⲛ̅ϭⲓ ⲛ̅ⲁⲉⲧⲟⲥ. <span style=
  "color:#b00e23">(ⲕ̅ⲑ̅)</span> ⲛ̅ⲧⲉⲩⲛⲟⲩ ⲇⲉ ⲙⲛ̅ⲛ̅ⲥⲁ ⲧⲉⲑⲗⲓⲯⲓⲥ ⲛ̅ⲛⲉϩⲟⲟⲩ ⲉⲧⲙ̅ⲙⲁⲩ
  ⲡⲣⲏ ⲛⲁϣⲱⲡⲉ ⲛ̅ⲕⲁⲕⲉ. ⲁⲩⲱ ⲡⲟⲟϩ ⲛⲁϯ ⲁⲛ ⲙ̅ⲡⲉϥⲟⲩⲟⲉⲓⲛ. ⲛ̅ⲥⲓⲟⲩ ⲥⲉⲛⲁϩⲉ ⲉⲃⲟⲗ ϩⲛ̅ ⲧⲡⲉ.
  ⲛ̅ϭⲟⲙ ⲛ̅ⲙ̅ⲡⲏⲩⲉ ⲥⲉⲛⲁⲛⲟⲉⲓⲛ. <span style="color:#b00e23">(ⲗ̅)</span> ⲧⲟⲧⲉ
  ϥⲛⲁⲟⲩⲱⲛϩ̅ ⲉⲃⲟⲗ ⲛ̅ϭⲓ ⲡⲙⲁⲉⲓⲛ ⲙ̅ⲡϣⲏⲣⲉ ⲙ̅ⲡⲣⲱⲙⲉ ⲉⲃⲟⲗ ϩⲛ̅ ⲧⲡⲉ. ⲁⲩⲱ ⲧⲟⲧⲉ ⲥⲉⲛⲁⲛⲁⲩ
  ⲛ̅ϭⲓ ⲛⲉⲫⲩⲗⲏ ⲧⲏⲣⲟⲩ ⲙ̅ⲡⲕⲁϩ. ⲛ̅ⲥⲉⲛⲁⲩ ⲉⲡϣⲏⲣⲉ ⲙ̅ⲡⲣⲱⲙⲉ ⲉϥⲛⲏⲩ ⲉϩⲣⲁⲓ ⲉϫⲛ̅ ⲛ̅ⲉⲕⲟⲟⲗⲉ
  ⲛ̅ⲧⲡⲉ ⲙⲛ̅ ⲟⲩϭⲟⲙ ⲁⲩⲱ ⲟⲩⲉⲟⲟⲩ ⲉⲛⲁϣⲱϥ. <span style="color:#b00e23">(ⲗ̅ⲁ̅)</span>
  ⲛϥ̅ϫⲟⲟⲩ ⲉⲃⲟⲗ ⲛ̅ⲛⲉϥⲁⲅⲅⲉⲗⲟⲥ ⲙⲛ̅ ⲟⲩⲛⲟϭ ⲛ̅ϩⲣⲟⲟⲩ ⲛ̅ⲥⲁⲗⲡⲓⲅⲝ̅. ⲛ̅ⲥⲉⲥⲱⲟⲩϩ ⲉϩⲟⲩⲛ
  ⲛ̅ⲛⲉϥⲥⲱⲧⲡ̅ ⲉⲃⲟⲗ ϩⲙ̅ ⲡⲉϥⲧⲟⲩ ⲛ̅ⲧⲏⲩ. ⲁⲩⲱ ϫⲓⲛ ⲉⲁⲣⲏϫϥ̅ ⲛ̅ⲙ̅ⲡⲏⲩⲉ ϣⲁ ⲁⲣⲏϫⲛⲟⲩ.
  <span style="color:#b00e23">(ⲗ̅ⲃ̅)</span> ⲉⲃⲟⲗ ⲇⲉ ϩⲛ̅ ⲧⲃⲱ ⲛ̅ⲕⲛ̅ⲧⲉ ⲉⲓⲙⲉ
  ⲉⲧⲡⲁⲣⲁⲃⲟⲗⲏ. ⲛ̅ⲑⲉ ⲅⲁⲣ ⲉⲣϣⲁⲛ ⲡⲉⲥⲕⲗⲁⲇⲟⲥ ϣⲱⲡⲉ ⲉϥⲗⲏⲕ ⲁⲩⲱ ⲛ̅ⲧⲉ ⲛⲉⲥϭⲱⲃⲉ ϯⲟⲩⲱ
  ϣⲁⲧⲉⲧⲛ̅ⲉⲓⲙⲉ ϫⲉ ⲁϥϩⲱⲛ ⲉϩⲟⲩⲛ ⲛ̅ϭⲓ ⲡϣⲱⲙ. <span style=
  "color:#b00e23">(ⲗ̅ⲅ̅)</span> ⲧⲁⲓ ϩⲱⲧⲧⲏⲩⲧⲛ̅ ⲧⲉ ⲧⲉⲧⲛ̅ϩⲉ ϩⲟⲧⲁⲛ ⲉⲧⲉⲧⲛ̅ϣⲁⲛⲛⲁⲩ
  ⲉⲛⲁⲓ ⲧⲏⲣⲟⲩ ⲉⲓⲙⲉ ϫⲉ ⲁϥϩⲱⲛ ⲉϩⲟⲩⲛ ⲉⲣⲛ̅ ⲛ̅ⲣⲟ. <span style=
  "color:#b00e23">(ⲗ̅ⲇ̅)</span> ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲛ̅ⲛⲉ ⲧⲉⲓⲅⲉⲛⲉⲁ ⲟⲩⲉⲓⲛⲉ
  ⲙ̅ⲡⲉ ⲛⲁⲓ ⲧⲏⲣⲟⲩ ϣⲱⲡⲉ. <span style="color:#b00e23">(ⲗ̅ⲉ̅)</span> ⲧⲡⲉ ⲙⲛ̅ ⲡⲕⲁϩ
  ⲛⲁⲡⲁⲣⲁⲅⲉ. ⲛⲁϣⲁϫⲉ ⲇⲉ ⲛⲁ&lt;ⲡ&gt;{ⲅ}ⲁⲣⲁⲅⲉ ⲁⲛ. <span style=
  "color:#b00e23">(ⲗ̅ⲋ̅)</span> ⲉⲧⲃⲉ ⲡⲉϩⲟⲟⲩ ⲇⲉ ⲙⲛ̅ ⲧⲉⲩⲛⲟⲩ ⲉⲧⲙ̅ⲙⲁⲩ ⲙⲛ̅ ⲗⲁⲁⲩ
  ⲥⲟⲟⲩⲛ. ⲟⲩⲇⲉ ⲛ̅ⲛ̅ⲁⲅⲅⲉⲗⲟⲥ ⲛ̅ⲙ̅ⲡⲏⲩⲉ ⲉⲓⲙⲏⲧⲉⲓ ⲡⲉⲓⲱⲧ ⲙⲁⲩⲁⲁϥ. <span style=
  "color:#b00e23">(ⲗ̅ⲍ̅)</span> ⲛ̅ⲑⲉ ⲅⲁⲣ ⲛ̅ⲛⲉϩⲟⲟⲩ ⲛ̅ⲛⲱϩⲉ ⲧⲁⲓ ⲧⲉ ⲑⲉ ⲉⲧⲉⲥⲛⲁϣⲱⲡⲉ
  ⲙ̅ⲙⲟⲥ ⲛ̅ϭⲓ ⲧⲡⲁⲣⲣⲟⲩⲥⲓⲁ ⲙ̅ⲡϣⲏⲣⲉ ⲙ̅ⲡⲣⲱⲙⲉ. <span style=
  "color:#b00e23">(ⲗ̅ⲏ̅)</span> ⲛ̅ⲑⲉ ⲅⲁⲣ ⲉⲛⲉⲩϣⲟⲟⲡ ⲙⲙⲟⲥ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ ϩⲁⲑⲏ
  ⲙ̅ⲡⲕⲁⲧⲁⲕⲗⲏⲥⲙⲟⲥ. ⲉⲩⲟⲩⲱⲙ. ⲉⲩⲥⲱ. ⲉⲩϫⲓ ϩⲓⲙⲉ. ⲉⲩϩⲙⲟⲟⲥ ⲙⲛ̅ ϩⲁⲓ. ϣⲁ ⲡⲉϩⲟⲟⲩ ⲛ̅ⲧⲁ ⲛⲱϩⲉ
  ⲃⲱⲕ ⲉϩⲟⲩⲛ ⲉⲧⲕⲓⲃⲱⲧⲟⲥ. <span style="color:#b00e23">(ⲗ̅ⲑ̅)</span> ⲁⲩⲱ ⲙ̅ⲡⲟⲩⲉⲓⲙⲉ
  ϣⲁⲛⲧⲉϥⲉⲓ ⲛ̅ϭⲓ ⲡⲕⲁⲧⲁⲕⲗⲏⲥⲙⲟⲥ ⲛϥ̅ϥⲓ ⲛ̅ⲟⲩⲛ ⲛⲓⲙ. ⲧⲁⲓ ⲧⲉ ⲑⲉ ⲉⲧ{ⲥ}ⲛⲁϣⲱⲡⲉ ⲙ̅ⲙⲟⲥ ⲛ̅ϭⲓ
  ⲧⲡⲁⲣⲣⲟⲩⲥⲓⲁ ⲙ̅ⲡϣⲏⲣⲉ ⲙ̅ⲡⲣⲱⲙⲉ. <span style="color:#b00e23">(ⲙ̅)</span> ⲧⲟⲧⲉ ⲟⲩⲛ
  ⲥⲛⲁⲩ ⲛⲁϣⲱⲡⲉ ϩⲛ̅ ⲧⲥⲱϣⲉ. ⲛ̅ⲥⲉϫⲓ ⲟⲩⲁ ⲛ̅ⲥⲉⲗⲟ ϩⲁ ⲟⲩⲁ. <span style=
  "color:#b00e23">(ⲙ̅ⲁ̅)</span> ⲥⲛ̅ⲧⲉ ⲉⲩⲛⲟⲩⲧ ϩⲛ̅ ⲟⲩⲙⲏⲭⲁⲛⲏ ⲥⲉⲛⲁϫⲓ ⲟⲩⲉⲓ ⲛ̅ⲥⲉⲗⲟ ϩⲁ
  ⲟⲩⲉⲓ. <span style="color:#b00e23">(ⲙ̅ⲃ̅)</span> ⲣⲟⲉⲓⲥ ϭⲉ ϫⲉ ⲛ̅ⲧⲉⲧⲛ̅ⲥⲟⲟⲩⲛ ⲁⲛ
  ϫⲉ ⲉⲣⲉ ⲡϫⲟⲉⲓⲥ ⲛⲏⲩ ϩⲛ̅ ⲁϣ ⲛ̅ϩⲟⲟⲩ. <span style="color:#b00e23">(ⲙ̅ⲅ̅)</span>
  ⲧⲉⲧⲛ̅ⲉⲓⲙⲉ ⲇⲉ ⲉⲡⲁⲓ. ϫⲉ ⲉⲛⲉϥⲥⲟⲟⲩⲛ ⲛ̅ϭⲓ ⲡϫⲟⲉⲓⲥ ⲙ̅ⲡⲏⲓ ϫⲉ ⲉⲣⲉ ⲡⲣⲉϥϫⲓⲟⲩⲉ ⲛⲏⲩ ⲛ̅ⲁϣ
  ⲛ̅ⲟⲩⲣⲏϣⲉ. ⲛⲉϥⲛⲁⲣⲟⲉⲓⲥ ⲡⲉ ⲛϥ̅ⲧⲙ̅ⲕⲁⲁⲩ ⲉϭⲱⲧϩ̅ ⲙ̅ⲡⲉϥⲏⲓ. <span style=
  "color:#b00e23">(ⲙ̅ⲇ̅)</span> ⲉⲧⲃⲉ ⲡⲁⲓ ϩⲱⲧⲧⲏⲩⲧⲛ̅ ϣⲱⲡⲉ ⲉⲧⲉⲧⲛ̅ⲥⲃ̅ⲧⲱⲧ. ϫⲉ ϩⲛ̅
  ⲧⲉⲩⲛⲟⲩ ⲛ̅ⲧⲉⲧⲛ̅ⲙⲉⲉⲩⲉ ⲉⲣⲟⲥ ⲁⲛ ⲉⲣⲉ ⲡϣⲏⲣⲉ ⲙ̅ⲡⲣⲱⲙⲉ ⲛⲏⲩ. <span style=
  "color:#b00e23">(ⲙ̅ⲉ̅)</span> ⲛⲓⲙ ⲁⲣⲁ ⲡⲉ ⲡⲡⲓⲥⲧⲟⲥ ⲛ̅ϩⲙ̅ϩⲁⲗ ⲁⲩⲱ ⲛ̅ⲥⲁⲃⲉ. ⲡⲁⲓ
  ⲛ̅ⲧⲁ ⲡⲉϥϫⲟⲉⲓⲥ ⲕⲁⲑⲓⲥⲧⲁ ⲙ̅ⲙⲟϥ ⲉϩⲣⲁⲓ ⲉϫⲛ̅ ⲛⲉϥϩⲙ̅ϩⲁⲗ ⲉϯ ⲛⲁⲩ ⲛ̅ⲧⲉϩⲣⲉ ⲙ̅ⲡⲉⲥⲟⲩⲟⲉⲓϣ.
  <span style="color:#b00e23">(ⲙ̅ⲋ̅)</span> ⲛⲁⲓⲁⲧϥ ⲙ̅ⲡϩⲙ̅ϩⲁⲗ ⲉⲧⲙ̅ⲙⲁⲩ ⲉⲧⲉⲣⲉ
  ⲡⲉϥϫⲟⲉⲓⲥ ⲛⲏⲩ ⲛϥ̅ϩⲉ ⲉⲣⲟϥ ⲉϥⲉⲓⲣⲉ ⲛ̅ⲧⲉⲓϩⲉ. <span style=
  "color:#b00e23">(ⲙ̅ⲍ̅)</span> ϩⲁⲙⲏⲛ ϯϫⲱ ⲙ̅ⲙⲟⲥ ϫⲉ ϥⲛⲁⲕⲁⲑⲓⲥⲧⲁ ⲙ̅ⲙⲟϥ ⲉϩⲣⲁⲓ ⲉϫⲛ̅
  ⲛⲉϥϩⲩⲡⲁⲣⲭⲟⲛⲧⲁ ⲧⲏⲣⲟⲩ. <span style="color:#b00e23">(ⲙ̅ⲏ̅)</span> ⲉϣⲱⲡⲉ ⲇⲉ
  ⲉϥϣⲁⲛϫⲟⲟⲥ ⲛ̅ϭⲓ ⲡϩⲙ̅ϩⲁⲗ ⲉⲑⲟⲟⲩ ϩⲙ̅ ⲡⲉϥϩⲏⲧ. ϫⲉ ⲡⲁϫⲟⲉⲓⲥ ⲛⲁⲱⲥⲕ̅ ⲉⲉⲓ. <span style=
  "color:#b00e23">(ⲙ̅ⲑ̅)</span> ⲛϥ̅ⲁⲣⲭⲉⲓ ⲛ̅ϩⲓⲟⲩⲉ ⲉⲛⲉϥϣⲃⲏⲣ ϩⲙ̅ϩⲁⲗ ⲛϥ̅ⲟⲩⲱⲙ ⲁⲩⲱ
  ⲛϥ̅ⲥⲱ ⲙⲛ̅ ⲛⲉⲧⲧⲁϩⲉ. <span style="color:#b00e23">(ⲛ̅)</span> ϥⲛⲏⲩ ⲛ̅ϭⲓ ⲡϫⲟⲉⲓⲥ
  ⲙ̅ⲡϩⲙ̅ϩⲁⲗ ⲉⲧⲙ̅ⲙⲁⲩ ϩⲣⲁⲓ ϩⲛ̅ ⲟⲩϩⲟⲟⲩ ⲉⲛϥ̅ϭⲱϣⲧ̅ ϩⲏⲧϥ̅ ⲁⲛ. ⲁⲩⲱ ϩⲛ̅ ⲟⲩⲟⲩⲛⲟⲩ
  ⲉⲛϥ̅ⲥⲟⲟⲩⲛ ⲙ̅ⲙⲟⲥ ⲁⲛ. <span style="color:#b00e23">(ⲛ̅ⲁ̅)</span> ⲛϥ̅ⲡⲱϣ ⲙ̅ⲙⲟϥ
  ⲛϥ̅ⲕⲱ ⲛ̅ⲧⲉϥⲧⲟ ⲙⲛ̅ ⲛ̅ϩⲩⲡⲟⲕⲣⲓⲧⲏⲥ ⲉϥⲛⲁϣⲱⲡⲉ ⲙ̅ⲙⲁⲩ ⲛ̅ϭⲓ ⲡⲣⲓⲙⲉ ⲁⲩⲱ ⲡϭⲁϩϭϩ̅
  ⲛ̅ⲛⲟⲃϩⲉ.</p>

  <h3 id="gospel_of_st._matthew25">25</h3>

  <p><span style="color:#b00e23">(ⲁ̅)</span> ⲧⲟⲧⲉ ⲥⲛⲁϣⲱⲡⲉ ⲉⲥⲧⲛ̅ⲧⲱⲛ ⲛ̅ϭⲓ
  ⲧⲙⲛ̅ⲧⲣ̅ⲣⲟ ⲛ̅ⲙ̅ⲡⲏⲩⲉ ⲉⲙⲏⲧⲉ ⲙ̅ⲡⲁⲣⲑⲉⲛⲟⲥ. ⲛⲁⲓ ⲛ̅ⲧⲁⲩϫⲓ ⲛ̅ⲛⲉⲩⲗⲁⲙⲡⲁⲥ ⲁⲩⲉⲓ ⲉⲃⲟⲗ
  ⲉⲧⲱⲙⲛ̅ⲧ ⲉⲡⲁⲧϣⲉⲗⲉⲉⲧ. <span style="color:#b00e23">(ⲃ̅)</span> ϯ ⲇⲉ ⲉⲃⲟⲗ ⲛ̅ϩⲏⲧⲟⲩ
  ⲛ̅ⲛⲉ ϩⲉⲛⲥⲟϭ ⲛⲉ ⲁⲩⲱ ϯ ⲛ̅ⲛⲉ ϩⲉⲛⲥⲁⲃ&lt;ⲏ&gt;{ⲉ} ⲛⲉ. <span style=
  "color:#b00e23">(ⲅ̅)</span> ⲛ̅ⲥⲟϭ ⲅⲁⲣ ⲁⲩϫⲓ ⲛ̅ⲛⲉⲩⲗⲁⲙⲡⲁⲥ ⲙ̅ⲡⲟⲩϫⲓ ⲛⲉϩ ⲛⲙ̅ⲙⲁⲩ.
  <span style="color:#b00e23">(ⲇ̅)</span> ⲛ̅ⲥⲁⲃⲏ ⲇⲉ ⲁⲩϫⲓ ⲛⲉϩ ϩⲛ̅ ⲛⲉⲩϩⲛⲁⲁⲩ ⲙⲛ̅
  ⲛⲉⲩⲗⲁⲙⲡⲁⲥ. <span style="color:#b00e23">(ⲉ̅)</span> ⲛ̅ⲧⲉⲣⲉϥⲱⲥⲕ ⲇⲉ ⲛ̅ϭⲓ
  ⲡⲁⲧϣⲉⲗⲉⲉⲧ. ⲁⲩϫⲓ ⲣⲉⲕⲣⲓⲕⲉ ⲧⲏⲣⲟⲩ ⲁⲩⲱ ⲁⲩⲛ̅ⲕⲟⲧⲕ̅. <span style=
  "color:#b00e23">(ⲋ̅)</span> ϩⲛ ⲧⲡⲁϣⲉ ⲇⲉ ⲛ̅ⲧⲉⲩϣⲏ ⲉⲓⲥ ⲟⲩⲥⲙⲉ ⲁⲥϣⲱⲡⲉ ϫⲉ ⲉⲓⲥ
  ⲡⲁⲧϣⲉⲗⲉⲉⲧ ⲁⲙⲏⲓⲧⲛ̅ ⲉⲃⲟⲗ ⲉⲧⲱⲙⲛ̅ⲧ ⲉⲣⲟϥ. <span style="color:#b00e23">(ⲍ̅)</span>
  ⲧⲟⲧⲉ ⲁⲩⲧⲱⲟⲩⲛⲟⲩ ⲛ̅ϭⲓ ⲙ̅ⲡⲁⲣⲑⲉⲛⲟⲥ ⲧⲏⲣⲟⲩ ⲉⲧⲙ̅ⲙⲁⲩ ⲁⲩⲧⲥⲁⲛⲟ ⲛ̅ⲛⲉⲩⲗⲁⲙⲡⲁⲥ.
  <span style="color:#b00e23">(ⲏ̅)</span> ⲛ̅ⲥⲟϭ ⲇⲉ ⲡⲉϫⲁⲩ ⲛ̅ⲛ̅ⲥⲁⲃⲏ ϫⲉ ⲙⲁ ⲛⲁⲛ
  ⲉⲃⲟⲗ ϩⲙ̅ ⲡⲉⲧⲛ̅ⲛⲉϩ. ϫⲉ ⲛⲉⲛⲗⲁⲙⲡⲁⲥ ⲛ̅ⲁϫⲉⲛⲁ. <span style=
  "color:#b00e23">(ⲑ̅)</span> ⲁⲩⲟⲩⲱϣⲃ̅ ⲇⲉ ⲛ̅ϭⲓ ⲛ̅ⲥⲁⲃⲏ ⲉⲩϫⲱ ⲙ̅ⲙⲟⲥ. ϫⲉ ⲙⲏⲡⲟⲧⲉ
  ⲛϥ̅ⲧⲙ̅ⲣⲱϣⲉ ⲉⲣⲟⲛ ⲛⲙ̅ⲙⲏⲧⲛ̅. ⲃⲱⲕ ⲛ̅ⲧⲟϥ ⲛⲁϩⲣⲛ̅ ⲛⲉⲧϯ ⲉⲃⲟⲗ ⲛ̅ⲧⲉⲧⲛ̅ϣⲱⲡ ⲛⲏⲧⲛ̅.
  <span style="color:#b00e23">(ⲓ̅)</span> ⲉⲩⲛⲁⲃⲱⲕ ⲇⲉ ⲉϣⲱⲡ ⲁϥⲉⲓ ⲛ̅ϭⲓ ⲡⲁⲧϣⲉⲗⲉⲉⲧ.
  ⲁⲩⲱ ⲛⲉⲧⲥⲃⲧⲱⲧ ⲁⲩⲃⲱⲕ ⲉϩⲟⲩⲛ ⲛⲙ̅ⲙⲁϥ ⲉⲡⲙⲁ ⲛ̅ϣⲉⲗⲉⲉⲧ ⲁⲩϣⲧⲁⲙ ⲙ̅ⲡⲣⲟ. <span style=
  "color:#b00e23">(ⲓ̅ⲁ̅)</span> ⲙⲛ̅ⲛ̅ⲥⲱⲥ ⲇⲉ ⲁⲩⲉⲓ ⲛ̅ϭⲓ ⲡⲕⲉⲥⲉⲉⲡⲉ ⲙ̅ⲡⲁⲣⲑⲉⲛⲟⲥ. ⲉⲩϫⲱ
  ⲙ̅ⲙⲟⲥ ϫⲉ ⲡϫⲟⲉⲓⲥ ⲁⲟⲩⲱⲛ ⲛⲁⲛ. <span style="color:#b00e23">(ⲓ̅ⲃ̅)</span> ⲛ̅ⲧⲟϥ ⲇⲉ
  ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ϫⲉ ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲛ̅ϯⲥⲟⲟⲩⲛ ⲙ̅ⲙⲱⲧⲛ̅ ⲁⲛ.
  <span style="color:#b00e23">(ⲓ̅ⲅ̅)</span> ⲣⲟⲉⲓⲥ ϭⲉ ϫⲉ ⲛ̅ⲧⲉⲧⲛ̅ⲥⲟⲟⲩⲛ ⲁⲛ
  ⲙ̅ⲡⲉϩⲟⲟⲩ ⲟⲩⲧⲉ ⲧⲉⲩⲛⲟⲩ. <span style="color:#b00e23">(ⲓ̅ⲇ̅)</span> ⲛ̅ⲑⲉ ⲅⲁⲣ
  ⲛ̅ⲟⲩⲣⲱⲙⲉ ⲉϥⲛⲁⲁⲡⲟⲇⲏⲙⲉⲓ. ⲁϥⲙⲟⲩⲧⲉ ⲉⲛⲉϥϩⲙ̅ϩⲁⲗ ⲁϥϯ ⲛⲁⲩ ⲛ̅ⲛⲉϥϩⲩⲡⲁⲣⲭⲟⲛⲧⲁ ⲧⲏⲣⲟⲩ.
  <span style="color:#b00e23">(ⲓ̅ⲉ̅)</span> ⲟⲩⲁ ⲙⲉⲛ ⲁϥϯ ⲛⲁϥ ⲛ̅ϯⲟⲩ ⲛ̅ϭⲓⲛϭⲱⲣ. ⲟⲩⲁ
  ⲇⲉ ⲁϥϯ ⲛⲁϥ ⲛ̅ⲥⲛⲁⲩ. ⲟⲩⲁ ⲇⲉ ⲁϥϯ ⲛⲁϥ ⲛ̅ⲟⲩⲁ. ⲡⲟⲩⲁ ⲡⲟⲩⲁ ⲕⲁⲧⲁ ⲧⲉϥϭⲟⲙ ⲁϥⲁⲡⲟⲇⲏⲙⲉⲓ.
  <span style="color:#b00e23">(ⲓ̅ⲋ̅)</span> ⲛ̅ⲧⲉⲩⲛⲟⲩ ⲇⲉ ⲁϥⲃⲱⲕ ⲛ̅ϭⲓ ⲡⲉⲛⲧⲁϥϫⲓ
  ⲙ̅ⲡϯⲟⲩ ⲛ̅ϭⲓⲛϭⲱⲣ ⲁϥⲣ̅ϩⲱⲃ ⲛ̅ϩⲏⲧⲟⲩ ⲁϥϯ ϩⲏⲩ ⲛ̅ⲕⲉϯⲟⲩ. <span style=
  "color:#b00e23">(ⲓ̅ⲍ̅)</span> ϩⲟⲙⲟⲓⲱⲥ ⲡⲁ ⲡⲉⲥⲛⲁⲩ ⲁϥϯ ϩⲏⲩ ⲛ̅ⲕⲉⲥⲛⲁⲩ.
  <span style="color:#b00e23">(ⲓ̅ⲏ̅)</span> ⲡⲉⲛⲧⲁϥϫⲓ ⲇⲉ ⲙ̅ⲡⲟⲩⲁ ⲁϥⲃⲱⲕ ⲁϥϣⲓⲕⲉ ϩⲙ̅
  ⲡⲕⲁϩ ⲁϥⲧⲱⲙⲥ̅ ⲙ̅ⲡϩⲁⲧ ⲙ̅ⲡⲉϥϫⲟⲉⲓⲥ. <span style="color:#b00e23">(ⲓ̅ⲑ̅)</span>
  ⲙⲛ̅ⲛ̅ⲥⲁ ⲟⲩⲛⲟϭ ⲇⲉ ⲛ̅ⲟⲩⲟⲉⲓϣ ⲁϥⲉⲓ ⲛ̅ϭⲓ ⲡϫⲟⲉⲓⲥ ⲛ̅ⲛ̅ϩⲙ̅ϩⲁⲗ ⲉⲧⲙ̅ⲙⲁⲩ ⲁϥϥⲓⲱⲡ ⲛⲙ̅ⲙⲁⲩ.
  <span style="color:#b00e23">(ⲕ̅)</span> ⲁϥϯ ⲡⲉϥⲟⲩⲟⲓ ⲉⲣⲟϥ ⲛ̅ϭⲓ ⲡⲉⲛⲧⲁϥϫⲓ ⲙ̅ⲡϯⲟⲩ
  ⲛ̅ϭⲓⲛϭⲱⲣ. ⲁϥⲉⲓⲛⲉ ⲛⲁϥ ⲛ̅ⲕⲉϯⲟⲩ ⲛ̅ϭⲓⲛϭⲱⲣ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ϯⲟⲩ ⲛ̅ϭⲓⲛϭⲱⲣ
  ⲛⲉⲛⲧⲁⲕⲧⲁⲁⲩ ⲛⲁⲓ ⲉⲓⲥ ϩⲏⲏⲧⲉ ⲁⲓϫⲡⲟ ⲛ̅ⲕⲉϯⲟⲩ. <span style=
  "color:#b00e23">(ⲕ̅ⲁ̅)</span> ⲡⲉϫⲁϥ ⲛⲁϥ ⲛ̅ϭⲓ ⲡⲉϥϫⲟⲉⲓⲥ ϫⲉ ⲕⲁⲗⲱⲥ ⲡϩⲙ̅ϩⲁⲗ
  ⲉⲧⲛⲁⲛⲟⲩϥ ⲁⲩⲱ ⲙ̅ⲡⲓⲥⲧⲟⲥ. ⲉⲡⲉⲓⲇⲏ ⲛⲉⲕⲛ̅ϩⲟⲧ ⲛ̅ϩⲛ̅ⲕⲟⲩⲓ ϯⲛⲁⲕⲁⲑⲓⲥⲧⲁ ⲙ̅ⲙⲟⲕ ⲉϫⲛ̅ ϩⲁϩ.
  ⲃⲱⲕ ⲉϩⲟⲩⲛ ⲉⲡⲣⲁϣⲉ ⲙ̅ⲡⲉⲕϫⲟⲉⲓⲥ. <span style="color:#b00e23">(ⲕ̅ⲃ̅)</span> ⲁϥϯ
  ⲡⲉϥⲟⲩⲟⲓ ⲉⲣⲟϥ ⲛ̅ϭⲓ ⲡⲁ ⲡϭⲓⲛϭⲱⲣ ⲥⲛⲁⲩ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ϭⲓⲛϭⲱⲣ ⲥⲛⲁⲩ
  ⲛⲉⲛⲧⲁⲕⲧⲁⲁⲩ ⲛⲁⲓ ⲉⲓⲥ ϩⲏⲏⲧⲉ ⲁⲓϯ ϩⲏⲩ ⲛ̅ⲕⲉⲥⲛⲁⲩ. <span style=
  "color:#b00e23">(ⲕ̅ⲅ̅)</span> ⲡⲉϫⲁϥ ⲛⲁϥ ⲛ̅ϭⲓ ⲡⲉϥϫⲟⲉⲓⲥ ϫⲉ ⲕⲁⲗⲱⲥ ⲡϩⲙ̅ϩⲁⲗ
  ⲉⲧⲛⲁⲛⲟⲩϥ ⲁⲩⲱ ⲙ̅ⲡⲓⲥⲧⲟⲥ ⲉⲡⲉⲓⲇⲏ ⲛⲉⲕⲛ̅ϩⲟⲧ ⲛ̅ϩⲛ̅ⲕⲟⲩⲓ ϯⲛⲁⲕⲁⲑⲓⲥⲧⲁ ⲙ̅ⲙⲟⲕ ⲉϫⲛ̅ ϩⲁϩ.
  ⲃⲱⲕ ⲉϩⲟⲩⲛ ⲉⲡⲣⲁϣⲉ ⲙ̅ⲡⲉⲕϫⲟⲉⲓⲥ. <span style="color:#b00e23">(ⲕ̅ⲇ̅)</span> ⲁϥϯ
  ⲙ̅ⲡⲉϥⲟⲩⲟⲓ ϩⲱⲱϥ ⲛ̅ϭⲓ ⲡⲉⲛⲧⲁϥϫⲓ ⲙ̅ⲡϭⲓⲛϭⲱⲣ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲁⲓⲉⲓⲙⲉ ϫⲉ ⲛ̅ⲧⲕ̅
  ⲟⲩⲣⲱⲙⲉ ⲛ̅ⲥⲕⲗⲏⲣⲟⲥ. ⲉⲕⲱϩⲥ̅ ⲙ̅ⲡⲉⲧⲙ̅ⲡⲉⲕϫⲟϥ. ⲁⲩⲱ ⲉⲕⲥⲱⲟⲩϩ ⲉϩⲟⲩⲛ ⲙ̅ⲡⲙⲁ ⲉⲧⲙ̅ⲡⲉⲕϫⲱⲱⲣⲉ
  ⲉⲣⲟϥ. <span style="color:#b00e23">(ⲕ̅ⲉ̅)</span> ⲁⲓⲣ̅ϩⲟⲧⲉ ⲁⲓⲃⲱⲕ ⲁⲓϩⲱⲡ
  ⲙ̅ⲡⲉⲕϭⲓⲛϭⲱⲣ ϩⲙ̅ ⲡⲕⲁϩ. ⲉⲓⲥ ϩⲏⲏⲧⲉ {ⲉⲓⲥ} ⲡⲉⲧⲉ ⲡⲱⲕ ⲡⲉ. <span style=
  "color:#b00e23">(ⲕ̅ⲋ̅)</span> ⲁϥⲟⲩⲱϣⲃ̅ ⲇⲉ ⲛ̅ϭⲓ ⲡⲉϥϫⲟⲉⲓⲥ ⲉϥϫⲱ ⲙ̅ⲙⲟⲥ ⲛⲁϥ ϫⲉ
  ⲡϩⲙ̅ϩⲁⲗ ⲙ̅ⲡⲟⲛⲏⲣⲟⲥ ⲁⲩⲱ ⲛ̅ⲣⲉϥϫⲛⲁⲁⲩ. ⲉϣϫⲉ ⲕⲥⲟⲟⲩⲛ ϫⲉ ϯⲱϩⲥ ⲙ̅ⲡⲙⲁ ⲉⲧⲙ̅ⲡⲉⲓϫⲟϥ. ⲁⲩⲱ
  ϯⲥⲱⲟⲩϩ ⲉϩⲟⲩⲛ ⲙ̅ⲡⲙⲁ ⲉⲧⲙ̅ⲡⲉⲓϫⲱⲱⲣⲉ ⲉⲣⲟϥ. <span style=
  "color:#b00e23">(ⲕ̅ⲍ̅)</span> ⲛⲉϣϣⲉ ϭⲉ ⲉⲣⲟⲕ ⲡⲉ ⲉⲛⲟⲩϫⲉ ⲙ̅ⲡⲁϩⲁⲧ ⲛ̅ⲛⲉⲧⲣⲁⲡⲉⲍⲓⲧⲏⲥ.
  ⲁⲛⲟⲕ ⲇⲉ ⲛⲉⲓⲛⲁⲉⲓ ⲛ̅ⲧⲁϫⲓ ⲙ̅ⲡⲉⲧⲉ ⲡⲱⲓ ⲡⲉ ⲙⲛ̅ ⲧⲉϥⲙⲏⲥⲉ. <span style=
  "color:#b00e23">(ⲕ̅ⲏ̅)</span> ϥⲓ ϭⲉ ⲛ̅ⲧⲟⲟⲧϥ̅ ⲙ̅ⲡϭⲓⲛϭⲱⲣ ⲛ̅ⲧⲉⲧⲛ̅ⲧⲁⲁϥ ⲙ̅ⲡⲉⲧⲉ
  ⲟⲩⲛ̅ⲧⲁϥ ⲙ̅ⲙⲁⲩ ⲙ̅ⲡⲙⲏⲧ ⲛ̅ϭⲓⲛϭⲱⲣ. <span style="color:#b00e23">(ⲕ̅ⲑ̅)</span> ⲟⲩⲟⲛ
  ⲅⲁⲣ ⲛⲓⲙ ⲉⲧⲉ ⲟⲩⲛ̅ⲧⲁϥ ⲥⲉⲛⲁϯ ⲛⲁϥ ⲁⲩⲱ ⲛϥ̅ⲣ̅ϩⲟⲩⲟ. ⲡⲉⲧⲉ ⲙⲛ̅ⲧⲁϥ ⲇⲉ ⲡⲕⲉⲉⲧⲛ̅ⲧⲁϥ
  ⲥⲉⲛⲁϥⲓⲧϥ̅ ⲛ̅ⲧⲟⲟⲧϥ̅. <span style="color:#b00e23">(ⲗ̅)</span> ⲁⲩⲱ ⲡϩⲙ̅ϩⲁⲗ
  ⲛ̅ⲁⲧϣⲁⲩ ⲛ̅ⲧⲉⲧⲛⲛⲟⲩϫⲉ ⲙ̅ⲙⲟϥ ⲉⲃⲟⲗ ⲉⲡⲕⲁⲕⲉ ⲉⲧϩⲁⲃⲟⲗ ⲉϥⲛⲁϣⲱⲡⲉ ⲙ̅ⲙⲁⲩ ⲛ̅ϭⲓ ⲡⲣⲓⲙⲉ ⲁⲩⲱ
  ⲡϭⲁϩϭ̅ ⲛ̅ⲛⲟⲃϩⲉ. <span style="color:#b00e23">(ⲗ̅ⲁ̅)</span> ϩⲟⲧⲁⲛ ⲇⲉ ⲉϥϣⲁⲛⲉⲓ
  ⲛ̅ϭⲓ ⲡϣⲏⲣⲉ ⲙ̅ⲡⲣⲱⲙⲉ ϩⲣⲁⲓ ϩⲙ̅ ⲡⲉϥⲉⲟⲟⲩ ⲙⲛ̅ ⲛⲉϥⲁⲅⲅⲉⲗⲟⲥ ⲧⲏⲣⲟⲩ ⲛⲙ̅ⲙⲁϥ. ⲧⲟⲧⲉ
  ϥⲛⲁϩⲙⲟⲟⲥ ⲉϫⲙ̅ ⲡⲉⲑⲣⲟⲛⲟⲥ ⲙ̅ⲡⲉϥⲉⲟⲟⲩ. <span style="color:#b00e23">(ⲗ̅ⲃ̅)</span>
  ⲛ̅ⲥⲉⲥⲱⲟⲩϩ ⲉϩⲟⲩⲛ ⲙ̅ⲡⲉϥⲙⲧⲟ ⲉⲃⲟⲗ ⲛ̅ⲛ̅ϩⲉⲑⲛⲟⲥ ⲧⲏⲣⲟⲩ ⲛϥ̅ⲡⲱⲣϫ̅ ⲙ̅ⲙⲟⲟⲩ ⲉⲃⲟⲗ ⲛ̅ⲛⲉⲩⲉⲣⲏⲩ
  ⲛ̅ⲑⲉ ⲛ̅ⲟⲩϣⲱⲥ ⲛ̅ϣⲁϥⲡⲱⲣϫ̅ ⲛ̅ⲛ̅ⲉⲥⲟⲟⲩ ⲉⲃⲟⲗ ⲛ̅ⲛ̅ⲃⲁⲁⲙⲡⲉ. <span style=
  "color:#b00e23">(ⲗ̅ⲅ̅)</span> ⲛⲉⲥⲟⲟⲩ ⲙⲉⲛ ⲛϥ̅ⲧⲁϩⲟⲟⲩ ⲉⲣⲁⲧⲟⲩ ϩⲓ ⲟⲩⲛⲁⲙ ⲙ̅ⲙⲟϥ.
  ⲛ̅ⲃⲁⲁⲙⲡⲉ ⲇⲉ ϩⲓ ϩⲃⲟⲩⲣ ⲙ̅ⲙⲟϥ. <span style="color:#b00e23">(ⲗ̅ⲇ̅)</span> ⲧⲟⲧⲉ
  ϥⲛⲁϫⲟⲟⲥ ⲛ̅ϭⲓ ⲡⲣ̅ⲣⲟ ⲛ̅ⲛⲉⲧϩⲓ ⲟⲩⲛⲁⲙ ⲙ̅ⲙⲟϥ. ϫⲉ ⲁⲙⲏⲓⲧⲛ̅ ⲛⲉⲧⲥⲙⲁⲙⲁⲁⲧ ⲛ̅ⲧⲉ ⲡⲁⲉⲓⲱⲧ.
  ⲛ̅ⲧⲉⲧⲛ̅ⲕⲗⲏⲣⲟⲛⲟⲙⲉⲓ ⲛ̅ⲧⲙⲛ̅ⲧⲣ̅ⲣⲟ ⲛ̅ⲧⲁⲩⲥⲃ̅ⲧⲱⲧⲥ̅ ⲛⲏⲧⲛ̅ ϫⲓⲛ ⲉⲧⲕⲁⲧⲁⲃⲟⲗⲏ ⲙ̅ⲡⲕⲟⲥⲙⲟⲥ.
  <span style="color:#b00e23">(ⲗ̅ⲉ̅)</span> ⲁⲓϩⲕⲟ ⲅⲁⲣ ⲁⲧⲉⲧⲛ̅ⲧⲙⲟⲓ. ⲁⲓⲉⲓⲃⲉ
  ⲁⲧⲉⲧⲛ̅ⲧⲥⲟⲓ. ⲛⲉⲓⲟ ⲛ̅ϣⲙ̅ⲙⲟ ⲡⲉ ⲁⲧⲉⲧⲛ̅ϣⲟⲡⲧ̅ ⲉⲣⲱⲧⲛ̅. <span style=
  "color:#b00e23">(ⲗ̅ⲋ̅)</span> ⲛⲉⲓⲕⲏ ⲕⲁϩⲏⲩ ⲉⲧⲉⲧⲛ̅ϯ ϩⲓⲱⲱⲧ. ⲛⲉⲓϣⲱⲛⲉ ⲁⲧⲉⲧⲛ̅ϭⲟⲙ
  ⲡⲁϣⲓⲛⲉ. ⲛⲉⲓϩⲙ ⲡⲉϣⲧⲉⲕⲟ ⲡⲉ ⲉⲧⲉⲧⲛⲉⲓ ϣⲁⲣⲟⲓ. <span style=
  "color:#b00e23">(ⲗ̅ⲍ̅)</span> ⲧⲟⲧⲉ ⲥⲉⲛⲁⲟⲩⲱϣⲃ̅ ⲛⲁϥ ⲛ̅ϭⲓ ⲛ̅ⲇⲓⲕⲁⲓⲟⲥ ⲉⲩϫⲱ ⲙ̅ⲙⲟⲥ.
  ϫⲉ ⲡϫⲟⲉⲓⲥ. ⲛ̅ⲧⲁⲛⲛⲁⲩ ⲉⲣⲟⲕ ⲧⲛⲁⲩ ⲉⲕϩⲕⲁⲉⲓⲧ ⲁⲛⲧⲙⲟⲕ. ⲏ ⲉⲕⲟⲃⲉ ⲁⲛⲧⲥⲟⲕ. <span style=
  "color:#b00e23">(ⲗ̅ⲏ̅)</span> ⲛ̅ⲧⲁⲛⲛⲁⲩ ⲉⲣⲟⲕ ⲧⲛⲁⲩ ⲉⲕⲟ ⲛ̅ϣ̅ϣⲙⲟ ⲁⲛϣⲟⲡⲕ̅ ⲉⲣⲟⲛ. ⲏ
  ⲉⲕⲕⲏ ⲕⲁϩⲏⲩ ⲁⲛϯ ϩⲓⲱⲱⲕ. <span style="color:#b00e23">(ⲗ̅ⲑ̅)</span> ⲛ̅ⲧⲁⲛⲛⲁⲩ ⲇⲉ
  ⲉⲣⲟⲕ ⲧⲛⲁⲩ ⲉⲕϣⲱⲛⲉ. ⲏ ⲉ&lt;ⲕ&gt;{ⲛ}ϩⲙ̅ ⲡⲉϣⲧⲉⲕⲟ ⲁⲛⲉⲓ ϣⲁⲣⲟⲕ. <span style=
  "color:#b00e23">(ⲙ̅)</span> ϥⲛⲁⲟⲩⲱϣⲃ̅ ⲇⲉ ⲛ̅ϭⲓ ⲡⲣ̅ⲣⲟ ⲛϥ̅ϫⲟⲟⲥ ⲛⲁⲩ ϫⲉ ϩⲁⲙⲏⲛ ϯϫⲱ
  ⲙ̅ⲙⲟⲥ ⲛⲏⲧⲛ̅. ϫⲉ ⲉⲫⲟⲥⲟⲛ ⲁⲧⲉⲧⲛⲁⲁⲥ ⲛ̅ⲟⲩⲁ ⲛ̅ⲛⲉⲓⲥⲛⲏⲩ ⲉⲧⲥⲟⲃⲕ ⲛ̅ⲧⲁⲧⲉⲧⲛ̅ⲁⲁⲥ ⲛⲁⲓ.
  <span style="color:#b00e23">(ⲙ̅ⲁ̅)</span> ⲧⲟⲧⲉ ϥⲛⲁⲟⲩⲱϣⲃ̅ ⲛϥ̅ϫⲟⲟⲥ ⲛ̅ⲛ̅ⲕⲟⲟⲩⲉ
  ⲉⲧϩⲓ ϩⲃⲟⲩⲣ ⲙ̅ⲙⲟϥ. ϫⲉ ⲥⲁϩⲉⲧⲏⲩⲧⲛ̅ ⲉⲃⲟⲗ ⲙ̅ⲙⲟⲓ ⲛⲉⲧⲥϩⲟⲩⲟⲣⲧ ⲉⲧⲥⲁⲧⲉ ⲛ̅ϣⲁ ⲉⲛⲉϩ
  ⲛ̅ⲧⲁⲩⲥⲃ̅ⲧⲱⲧⲥ̅ ⲙ̅ⲡⲇⲓⲁⲃⲟⲗⲟⲥ ⲙⲛ̅ ⲛⲉϥⲁⲅⲅⲉⲗⲟⲥ. <span style=
  "color:#b00e23">(ⲙ̅ⲃ̅)</span> ⲁⲓϩⲕⲟ ⲅⲁⲣ ⲙ̅ⲡⲉⲧⲛ̅ⲧⲙⲟⲓ. ⲁⲓⲉⲓⲃⲉ ⲙ̅ⲡⲉⲧⲛ̅ⲧⲥⲟⲓ.
  <span style="color:#b00e23">(ⲙ̅ⲅ̅)</span> ⲛⲉⲓⲟ ⲛ̅ϣⲙⲙⲟ ⲙ̅ⲡⲉⲧⲛ̅ϣⲟⲡⲧ̅ ⲉⲣⲱⲧⲛ̅.
  ⲛⲉⲓⲕⲏ ⲕⲁϩⲏⲩ ⲙ̅ⲡⲉⲧⲛ̅ϯ ϩⲓⲱⲱⲧ. ⲛⲉⲓϣⲱⲛⲉ ⲁⲩⲱ ⲉⲓϩⲙ̅ ⲡⲉϣⲧⲉⲕⲟ ⲙ̅ⲡⲉⲧⲛ̅ϭⲙ̅ ⲡⲁϣⲓⲛⲉ.
  <span style="color:#b00e23">(ⲙ̅ⲇ̅)</span> ⲧⲟⲧⲉ ⲥⲉⲛⲁⲟⲩⲱϣⲃ̅ ϩⲱⲟⲩ ⲟⲛ ⲉⲩϫⲱ ⲙ̅ⲙⲟⲥ.
  ϫⲉ ⲡϫⲟⲉⲓⲥ. ⲛ̅ⲧⲁⲛⲛⲁⲩ ⲉⲣⲟⲕ ⲧⲛⲁⲩ ⲉⲕϩⲕⲁⲉⲓⲧ ⲏ ⲉⲕⲟⲃⲉ. ⲏ ⲉⲕⲟ ⲛ̅ϣⲙ̅ⲙⲟ. ⲏ ⲉⲕⲕⲏ ⲕⲁϩⲏⲩ.
  ⲏ ⲉⲕϣⲱⲛⲉ. ⲏ ⲉⲕϩⲙ̅ ⲡⲉϣⲧⲉⲕⲟ ⲙ̅ⲡⲉⲛⲇⲓⲁⲕⲟⲛⲉⲓ ⲛⲁⲕ. <span style=
  "color:#b00e23">(ⲙ̅ⲉ̅)</span> ⲧⲟⲧⲉ ϥⲛⲁⲟⲩⲱϣⲃ̅ ⲛⲁⲩ ⲉϥϫⲱ ⲙ̅ⲙⲟⲥ. ϫⲉ ϩⲁⲙⲏⲛ ϯϫⲱ
  ⲙ̅ⲙⲟⲥ ⲛⲏⲧⲛ̅ ϫⲉ ⲉⲫⲟⲥⲟⲛ ⲙ̅ⲡⲉⲧⲛⲁⲁⲥ ⲛ̅ⲟⲩⲁ ⲛ̅ⲛⲉⲓⲕⲟⲩⲓ ⲁⲛⲟⲕ ⲡⲉⲧⲙ̅ⲡⲉⲧⲛ̅ⲁⲁⲥ ⲛⲁⲓ.
  <span style="color:#b00e23">(ⲙ̅ⲋ̅)</span> ⲛⲁⲓ ⲙⲉⲛ ⲥⲉⲛⲁⲃⲱⲕ ⲉⲩⲕⲟⲗⲁⲥⲓⲥ ⲛ̅ϣⲁ ⲉⲛⲉϩ
  ⲛ̅ⲇⲓⲕⲁⲓⲟⲥ ⲇⲉ ⲛ̅ⲧⲟⲟⲩ ⲉⲩⲱⲛϩ̅ ϣⲁ ⲉⲛⲉϩ.</p>

  <h3 id="gospel_of_st._matthew26">26</h3>

  <p><span style="color:#b00e23">(ⲁ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲓ̅ⲥ̅ ⲟⲩⲱ
  ⲛ̅ⲛⲉⲓϣⲁϫⲉ ⲧⲏⲣⲟⲩ. ⲡⲉϫⲁϥ ⲛ̅ⲛⲉϥⲙⲁⲑⲏⲧⲏⲥ. <span style="color:#b00e23">(ⲃ̅)</span>
  ϫⲉ ⲧⲉⲧⲛ̅ⲥⲟⲟⲩⲛ ϫⲉ ⲙⲛ̅ⲛ̅ⲥⲁ ϩⲟⲟⲩ ⲥⲛⲁⲩ ⲡⲡⲁⲥⲭⲁ ⲛⲁϣⲱⲡⲉ. ⲛ̅ⲥⲉⲡⲁⲣⲁⲇⲓⲇⲟⲩ ⲙ̅ⲡϣⲏⲣⲉ
  ⲙ̅ⲡⲣⲱⲙⲉ ⲉⲧⲣⲉⲩⲥⲧⲁⲩⲣⲟⲩ ⲙ̅ⲙⲟϥ. <span style="color:#b00e23">(ⲅ̅)</span> ⲧⲟⲧⲉ
  ⲁⲩⲥⲱⲟⲩϩ ⲉϩⲟⲩⲛ ⲛ̅ϭⲓ ⲛⲉⲡⲣⲉⲥⲃⲩⲧⲉⲣⲟⲥ ⲙⲛ̅ ⲛ̅ⲁⲣⲭⲓⲉⲣⲉⲩⲥ ⲙ̅ⲡⲗⲁⲟⲥ ⲉⲧⲁⲩⲗⲏ ⲙ̅ⲡⲁⲣⲭⲓⲉⲣⲉⲩⲥ
  ⲡⲉϣⲁⲩⲙⲟⲩⲧⲉ ⲉⲣⲟϥ ϫⲉ ⲕⲁⲓⲫⲁⲥ. <span style="color:#b00e23">(ⲇ̅)</span> ⲁⲩϫⲓ ϣⲟϫⲛⲉ
  ϫⲉⲕⲁⲥ ⲉⲩⲉⲁⲙⲁϩⲧⲉ ⲛ̅ⲓ̅ⲥ̅ ϩⲛ̅ ⲟⲩⲕⲣⲟϥ ⲛ̅ⲥⲉⲙⲟⲩⲟⲩⲧ ⲙ̅ⲙⲟϥ. <span style=
  "color:#b00e23">(ⲉ̅)</span> ⲛⲉⲩϫⲱ ⲇⲉ ⲙ̅ⲙⲟⲥ ϫⲉ ϩⲣⲁⲓ ϩⲙ̅ ⲡϣⲁ ⲁⲛ. ϫⲉⲕⲁⲥ ⲛ̅ⲛⲉ
  ⲟⲩϣⲧⲟⲣⲧⲣ̅ ϣⲱⲡⲉ ϩⲙ̅ ⲡⲗⲁⲟⲥ. <span style="color:#b00e23">(ⲋ̅)</span> ⲓ̅ⲥ̅ ⲇⲉ
  ⲛ̅ⲧⲉⲣⲉϥⲉⲓ ⲉϩⲣⲁⲓ ⲉⲃⲏⲑⲁⲛⲓⲁ ϩⲙ̅ ⲡⲏⲓ ⲛ̅ⲥⲓⲙⲱⲛ ⲡⲉⲧⲥⲟⲃϩ̅. <span style=
  "color:#b00e23">(ⲍ̅)</span> ⲁⲥϯ ⲡⲉⲥⲟⲩⲟⲓ ⲉⲣⲟϥ ⲛ̅ϭⲓ ⲟⲩⲥϩⲓⲙⲉ ⲉⲣⲉ ⲟⲩϩⲛⲁⲁⲩ ⲛ̅ⲥⲟϭⲛ̅
  ⲛ̅ⲧⲟⲟⲧ&lt;ⲥ̅&gt;{ϥ} ⲉⲛⲁϣⲉ ⲥⲟⲩⲛ̅ⲧϥ̅. ⲁⲥⲡⲱϩⲧ̅ ⲙ̅ⲙⲟϥ ⲉϩⲣⲁⲓ ⲉϫⲛ̅ ⲧⲉϥⲁⲡⲉ ⲉϥⲛⲏϫ.
  <span style="color:#b00e23">(ⲏ̅)</span> ⲛ̅ⲧⲉⲣⲟⲩⲛⲁⲩ ⲇⲉ ⲛ̅ϭⲓ ⲙ̅ⲙⲁⲑⲏⲧⲏⲥ
  ⲁⲩⲁⲅⲁⲛⲁⲕⲧⲉⲓ ⲉⲩϫⲱ ⲙ̅ⲙⲟⲥ. ϫⲉ ⲉⲧⲃⲉ ⲟⲩ ⲁⲩⲧⲁⲕⲉ ⲡⲁⲓ. <span style=
  "color:#b00e23">(ⲑ̅)</span> ⲛⲉⲩⲛ̅ ϭⲟⲙ ⲅⲁⲣ ⲉⲧⲣⲉⲩϯ ⲡⲁⲓ ⲉⲃⲟⲗ ϩⲁ ϩⲁϩ ⲛ̅ⲥⲉⲧⲁⲁⲩ
  ⲛ̅ⲛ̅ϩⲏⲕⲉ. <span style="color:#b00e23">(ⲓ̅)</span> ⲓ̅ⲥ̅ ⲇⲉ ⲛ̅ⲧⲉⲣⲉϥⲉⲓⲙⲉ ⲡⲉϫⲁϥ
  ⲛⲁⲩ. ϫⲉ ⲁϩⲣⲱⲧⲛ̅ ⲧⲉⲧⲛ̅ϯϩⲓⲥⲉ ⲛ̅ⲧⲉⲓⲥϩⲓⲙⲉ. ⲟⲩϩⲱⲃ ⲉⲛⲁⲛⲟⲩϥ ⲡⲉⲛⲧⲁⲥⲁⲁϥ ⲛⲁⲓ.
  <span style="color:#b00e23">(ⲓ̅ⲁ̅)</span> ⲛ̅ⲟⲩⲟⲉⲓϣ ⲅⲁⲣ ⲛⲓⲙ ⲛ̅ϩⲏⲕⲉ ⲥⲉϣⲟⲟⲡ
  ⲛⲙ̅ⲙⲏⲧⲛ̅. ⲁⲛⲟⲕ ⲇⲉ ⲛ̅ϯϣⲟⲟⲡ ⲛⲙ̅ⲙⲏⲧⲛ̅ ⲁⲛ ⲛ̅ⲟⲩⲟⲉⲓϣ ⲛⲓⲙ. <span style=
  "color:#b00e23">(ⲓ̅ⲃ̅)</span> ⲧⲁⲓ ⲅⲁⲣ ⲛ̅ⲧⲁⲥⲛⲟⲩϫⲉ ⲙ̅ⲡⲉⲓⲥⲟϭⲛ̅ ⲉϩⲣⲁⲓ ⲉϫⲙ̅ ⲡⲁⲥⲱⲙⲁ
  ⲛ̅ⲧⲁⲥⲁⲁⲥ ⲉⲡⲕⲟⲟⲥⲧ. <span style="color:#b00e23">(ⲓ̅ⲅ̅)</span> ϩⲁⲙⲏⲛ ϯϫⲱ ⲙ̅ⲙⲟⲥ
  ⲛⲏⲧⲛ̅ ϫⲉ ⲡⲙⲁ ⲉⲧⲟⲩⲛⲁⲧⲁϣⲉⲟⲉⲓϣ ⲙ̅ⲡⲉⲓⲉⲩⲁⲅⲅⲉⲗⲓⲟⲛ ⲛ̅ϩⲏⲧϥ̅ ϩⲙ̅ ⲡⲕⲟⲥⲙⲟⲥ ⲧⲏⲣϥ̅ ⲥⲉⲛⲁϫⲱ
  ϩⲱⲱϥ ⲙ̅ⲡⲉⲛⲧⲁ ⲧⲁⲓ ⲁⲁϥ ⲉⲩⲣ̅ⲡⲙⲉⲉⲩⲉ ⲛⲁⲥ. <span style=
  "color:#b00e23">(ⲓ̅ⲇ̅)</span> ⲧⲟⲧⲉ ⲁϥⲃⲱⲕ ⲛ̅ϭⲓ ⲟⲩⲁ ⲙ̅ⲡⲙⲛ̅ⲧⲥⲛⲟⲟⲩⲥ ⲡⲉⲧⲉ ϣⲁⲩⲙⲟⲩⲧⲉ
  ⲉⲣⲟϥ ϫⲉ ⲓⲟⲩⲇⲁⲥ ⲡⲓⲥⲕⲁⲣⲓⲱⲧⲏⲥ ϣⲁ ⲛ̅ⲁⲣⲭⲓⲉⲣⲉⲩⲥ <span style=
  "color:#b00e23">(ⲓ̅ⲉ̅)</span> ⲉϥϫⲱ ⲙ̅ⲙⲟⲥ ϫⲉ ⲟⲩ ⲡⲉⲧⲉⲧⲛⲟⲩⲉϣ ⲧⲁⲁϥ ⲛⲁⲓ ⲁⲩⲱ ⲁⲛⲟⲕ
  ϯⲛⲁⲡⲁⲣⲁⲇⲓⲇⲟⲩ ⲙ̅ⲙⲟϥ ⲛⲏⲧⲛ̅. ⲛ̅ⲧⲟⲟⲩ ⲇⲉ ⲁⲩⲥⲙⲛ̅ⲧⲥ̅ ⲛ̅ⲙⲙⲁϥ ⲉⲙⲁⲁⲃ ⲛ̅ϩⲁⲧ.
  <span style="color:#b00e23">(ⲓ̅ⲋ̅)</span> ϫⲓⲛ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲛⲉϥϣⲓⲛⲉ ⲛ̅ⲥⲁ
  ⲟⲩⲟⲉⲓϣ ϫⲉⲕⲁⲥ ⲉϥⲉⲡⲁⲣⲁⲇⲓⲇⲟⲩ ⲙ̅ⲙⲟϥ. <span style="color:#b00e23">(ⲓ̅ⲍ̅)</span>
  ϩⲙ̅ ⲡϣⲟⲣⲡ̅ ⲇⲉ ⲛ̅ϩⲟⲟⲩ ⲙ̅ⲡⲡⲁⲥⲭⲁ. ⲁⲩϯ ⲡⲉⲩⲟⲩⲟⲓ ⲛ̅ϭⲓ ⲙ̅ⲙⲁⲑⲏⲧⲏⲥ ⲉⲓ̅ⲥ̅ ⲉⲩϫⲱ ⲙ̅ⲙⲟⲥ.
  ϫⲉ ⲉⲕⲟⲩⲱϣ ⲉⲧⲣⲉⲛⲥⲃ̅ⲧⲉ ⲡⲡⲁⲥⲭⲁ ⲛⲁⲕ ⲧⲱⲛ ⲉⲟⲩⲟⲙϥ̅. <span style=
  "color:#b00e23">(ⲓ̅ⲏ̅)</span> ⲛ̅ⲧⲟϥ ⲇⲉ ⲡⲉϫⲁϥ ⲛⲁⲩ ϫⲉ ⲃⲱⲕ ⲉϩⲟⲩⲛ ⲉⲧⲡⲟⲗⲓⲥ ⲛⲁϩⲣⲛ̅
  ⲛⲓⲙ ⲛ̅ⲣⲱⲙⲉ ⲛ̅ⲧⲉⲧⲛ̅ϫⲟⲟⲥ ⲛⲁϥ ϫⲉ ⲡⲉϫⲉ ⲡⲥⲁϩ. ϫⲉ ⲁ ⲡⲁⲟⲩⲟⲉⲓϣ ϩⲱⲛ ⲉϩⲟⲩⲛ ⲉⲓⲛⲁⲣ̅
  ⲡⲡⲁⲥⲭⲁ ϩⲁⲧⲏⲕ ⲙⲛ̅ ⲛⲁⲙⲁⲑⲏⲧⲏⲥ. <span style="color:#b00e23">(ⲓ̅ⲑ̅)</span> ⲁⲩⲱ
  ⲁⲩⲉⲓⲣⲉ ⲛ̅ϭⲓ ⲙ̅ⲙⲁⲑⲏⲧⲏⲥ ⲕⲁⲧⲁ ⲑⲉ ⲛ̅ⲧⲁϥϩⲱⲛ ⲉⲧⲟⲟⲧⲟⲩ ⲛ̅ϭⲓ ⲓ̅ⲥ̅ ⲁⲩⲥⲟϥⲧⲉ ⲙ̅ⲡⲡⲁⲥⲭⲁ.
  <span style="color:#b00e23">(ⲕ̅)</span> ⲣⲟⲩϩⲉ ⲇⲉ ⲛ̅ⲧⲉⲣⲉϥϣⲱⲡⲉ ⲛⲉϥⲛⲏϫ ⲙⲛ̅
  ⲡⲙⲛ̅ⲧⲥⲛⲟⲟⲩⲥ ⲙ̅ⲙⲁⲑⲏⲧⲏⲥ. <span style="color:#b00e23">(ⲕ̅ⲁ̅)</span> ⲉⲩⲟⲩⲱⲙ ⲇⲉ
  ⲡⲉϫⲁϥ ⲛⲁⲩ ϫⲉ ϩⲁⲙⲏⲛ ϯϫⲱ ⲙ̅ⲙⲟⲥ ⲛⲏⲧⲛ̅ ϫⲉ ⲟⲩⲛ̅ ⲟⲩⲁ ⲉⲃⲟⲗ ⲛ̅ϩⲏⲧⲧⲏⲩⲧⲛ̅ ⲛⲁⲡⲁⲣⲁⲇⲓⲇⲟⲩ
  ⲙ̅ⲙⲟⲓ. <span style="color:#b00e23">(ⲕ̅ⲃ̅)</span> ⲁⲩⲱ ⲁⲩⲗⲩⲡⲉⲓ ⲉⲙⲁⲧⲉ. ⲁⲩⲁⲣⲭⲉⲓ
  ⲛ̅ϫⲟⲟⲥ ⲛⲁϥ ⲟⲩⲁ ⲟⲩⲁ ϫⲉ ⲉⲓⲙⲏⲧⲉⲓ ⲁⲛⲟⲕ ⲡⲉ ⲡϫⲟⲉⲓⲥ. <span style=
  "color:#b00e23">(ⲕ̅ⲅ̅)</span> ⲓ̅ⲥ̅ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ϫⲉ ⲡⲉⲛⲧⲁϥⲥⲱⲡ
  ⲛ̅ⲧⲉϥϭⲓϫ ⲛⲙ̅ⲙⲁⲓ ϩⲛ̅ ⲧϫⲏ ⲡⲁⲓ ⲡⲉⲧⲛⲁⲡⲁⲣⲁⲇⲓⲇⲟⲩ ⲙ̅ⲙⲟⲓ. <span style=
  "color:#b00e23">(ⲕ̅ⲇ̅)</span> ⲡϣⲏⲣⲉ ⲙⲉⲛ ⲙ̅ⲡⲣⲱⲙⲉ ⲛⲁⲃⲱⲕ ⲕⲁⲧⲁ ⲑⲉ ⲉⲧⲥⲏϩ ⲉⲧⲃⲏⲏⲧϥ̅.
  ⲟⲩⲟⲓ ⲇⲉ ⲙ̅ⲡⲣⲱⲙⲉ ⲉⲧⲙ̅ⲙⲁⲩ ⲡⲁⲓ ⲉⲧⲟⲩⲛⲁϯ ⲙ̅ⲡϣⲏⲣⲉ ⲙ̅ⲡⲣⲱⲙⲉ ⲉⲃⲟⲗ ϩⲓⲧⲟⲟⲧϥ̅. ⲛⲁⲛⲟⲩⲥ
  ⲙ̅ⲡⲣⲱⲙⲉ ⲉⲧⲙ̅ⲙⲁⲩ ⲉⲛⲉ ⲙ̅ⲡⲟⲩϫⲡⲟϥ. <span style="color:#b00e23">(ⲕ̅ⲉ̅)</span>
  ⲁϥⲟⲩⲱϣⲃ̅ ⲇⲉ ⲛ̅ϭⲓ ⲓⲟⲩⲇⲁⲥ ⲡⲉⲧⲛⲁⲡⲁⲣⲁⲇⲓⲇⲟⲩ ⲙ̅ⲙⲟϥ ⲉϥϫⲱ ⲙ̅ⲙⲟⲥ. ϫⲉ ⲉⲓⲙⲏⲧⲉⲓ ⲁⲛⲟⲕ ⲡⲉ
  ϩⲣⲁⲃⲃⲉⲓ. ⲡⲉϫⲁϥ ⲛⲁϥ ϫⲉ ⲛ̅ⲧⲟⲕ ⲡⲉⲛⲧⲁⲕϫⲟⲟⲥ. <span style=
  "color:#b00e23">(ⲕ̅ⲋ̅)</span> ⲉⲩⲟⲩⲱⲙ ⲇⲉ ⲁϥϫⲓ ⲛ̅ϭⲓ ⲓ̅ⲥ̅ ⲛ̅ⲟⲩⲟⲉⲓⲕ. ⲁϥⲥⲙⲟⲩ ⲉⲣⲟϥ
  ⲁϥⲡⲟϣϥ̅. ⲁϥϯ ⲙ̅ⲙⲟϥ ⲛ̅ⲛⲉϥⲙⲁⲑⲏⲧⲏⲥ ⲉϥϫⲱ ⲙ̅ⲙⲟⲥ. ϫⲉ ϫⲓ ⲛ̅ⲧⲉⲧⲛ̅ⲟⲩⲱⲙ. ⲡⲁⲓ ⲡⲉ ⲡⲁⲥⲱⲙⲁ.
  <span style="color:#b00e23">(ⲕ̅ⲍ̅)</span> ⲁϥϫⲓ ⲟⲛ ⲛ̅ⲟⲩⲁⲡⲟⲧ ⲁϥϣⲡ̅ϩⲙⲟⲧ ⲉϩⲣⲁⲓ
  ⲉϫⲱϥ ⲁϥϯ ⲙ̅ⲙⲟϥ ⲛⲁⲩ ⲉϥϫⲱ ⲙ̅ⲙⲟⲥ. ϫⲉ ⲥⲱ ⲉⲃⲟⲗ ⲛ̅ϩⲏⲧϥ̅ ⲧⲏⲣⲧⲛ̅. <span style=
  "color:#b00e23">(ⲕ̅ⲏ̅)</span> ⲡⲁⲓ ⲅⲁⲣ ⲡⲉ ⲡⲁⲥⲛⲟϥ ⲛ̅ⲧⲇⲓⲁⲑⲏⲕⲏ ⲛ̅ⲃⲣ̅ⲣⲉ. ⲡⲁⲓ
  ⲉⲧⲟⲩⲛⲁⲡⲁϩⲧϥ̅ ⲉⲃⲟⲗ ϩⲁ ϩⲁϩ ⲉⲡⲕⲱ ⲉⲃⲟⲗ ⲛ̅ⲛⲉⲩⲛⲟⲃⲉ. <span style=
  "color:#b00e23">(ⲕ̅ⲑ̅)</span> ϯϫⲱ ⲇⲉ ⲙ̅ⲙⲟⲥ ⲛⲏⲧⲛ̅ ϫⲉ ⲛ̅ⲛⲁⲥⲱ ϫⲓⲛ ⲉⲧⲉⲛⲟⲩ ⲉⲃⲟⲗ
  ϩⲙ̅ ⲡⲅⲉⲛⲏⲙⲁ ⲛ̅ⲧⲉⲓⲃⲱ ⲛ̅ⲉⲗⲟⲟⲗⲉ ϣⲁ ⲡⲉϩⲟⲟⲩ ⲉⲧⲙ̅ⲙⲁⲩ ⲉϯⲛⲁⲥⲟⲟϥ ⲛⲙ̅ⲙⲏⲧⲛ̅ ⲛ̅ⲃⲣ̅ⲣⲉ ϩⲛ̅
  ⲧⲙⲛ̅ⲧⲣ̅ⲣⲟ ⲙ̅ⲡⲁⲉⲓⲱⲧ. <span style="color:#b00e23">(ⲗ̅)</span> ⲁⲩⲥⲙⲟⲩ ⲇⲉ ⲁⲩⲉⲓ
  ⲉⲃⲟⲗ ⲉⲡⲧⲟⲟⲩ ⲛ̅ⲛ̅ϫⲟⲉⲓⲧ. <span style="color:#b00e23">(ⲗ̅ⲁ̅)</span> ⲧⲟⲧⲉ ⲡⲉϫⲁϥ
  ⲛⲁⲩ ⲛ̅ϭⲓ ⲓ̅ⲥ̅ ϫⲉ ⲛ̅ⲧⲱⲧⲛ ⲧⲏⲣⲧⲛ̅ ⲧⲉⲧⲛⲁⲥⲕⲁⲛⲇⲁⲗⲓⲍⲉ ⲛ̅ϩⲏⲧ ϩⲛ̅ ⲧⲉⲓⲟⲩϣⲏ. ϥⲥⲏϩ ⲅⲁⲣ ϫⲉ
  ϯⲛⲁⲣⲱϩⲧ̅ ⲙ̅ⲡϣⲱⲥ ⲛ̅ⲥⲉϫⲱⲱⲣⲉ ⲉⲃⲟⲗ ⲛ̅ϭⲓ ⲛ̅ⲉⲥⲟⲟⲩ ⲙ̅ⲡⲟϩⲉ. <span style=
  "color:#b00e23">(ⲗ̅ⲃ̅)</span> ⲙⲛ̅ⲛ̅ⲥⲁ ⲧⲣⲁⲧⲱⲟⲩⲛ ⲇⲉ ϯⲛⲁⲣϣⲟⲣⲡ̅ ⲉⲣⲱⲧⲛ̅
  ⲉⲧⲅⲁⲗⲓⲗⲁⲓⲁ. <span style="color:#b00e23">(ⲗ̅ⲅ̅)</span> ⲁϥⲟⲩⲱϣⲃ̅ ⲛ̅ϭⲓ ⲡⲉⲧⲣⲟⲥ
  ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲉϣϫⲉ ⲥⲉⲛⲁⲥⲕⲁⲛⲇⲁⲗⲓⲍⲉ ⲛ̅ϩⲏⲧⲕ̅ ⲧⲏⲣⲟⲩ ⲁⲛⲟⲕ ⲇⲉ ⲛ̅ϯⲛⲁⲥⲕⲁⲛⲇⲁⲗⲓⲍⲉ
  ⲁⲛ ⲉⲛⲉϩ. <span style="color:#b00e23">(ⲗ̅ⲇ̅)</span> ⲡⲉϫⲁϥ ⲛⲁϥ ⲛ̅ϭⲓ ⲓ̅ⲥ̅ ϫⲉ
  ϩⲁⲙⲏⲛ ϯϫⲱ ⲙ̅ⲙⲟⲥ ⲛⲁⲕ ϫⲉ ϩⲣⲁⲓ ϩⲛ̅ ⲧⲉⲓⲟⲩϣⲏ ⲙ̅ⲡⲁⲧⲉ ⲟⲩⲁⲗⲉⲕⲧⲱⲣ ⲙⲟⲩⲧⲉ ⲕⲛⲁⲁⲡⲁⲣⲛⲁ
  ⲙ̅ⲙⲟⲓ ⲛ̅ϣⲟⲙⲛ̅ⲧ ⲛ̅ⲥⲟⲡ. <span style="color:#b00e23">(ⲗ̅ⲉ̅)</span> ⲡⲉϫⲁϥ ⲛⲁϥ ⲛϭⲓ
  ⲡⲉⲧⲣⲟⲥ. ϫⲉ ⲕⲁⲛ ⲉⲥϣⲁⲛϣⲱⲡⲉ ⲉⲧⲣⲁⲙⲟⲩ ⲛⲙ̅ⲙⲁⲕ ⲛ̅ϯⲛⲁⲁⲡⲁⲣⲛⲁ ⲙ̅ⲙⲟⲕ ⲁⲛ. ϩⲟⲙⲟⲓⲱⲥ ⲇⲉ
  ⲙ̅ⲙⲁⲑⲏⲧⲏⲥ ⲧⲏⲣⲟⲩ ⲛⲉⲩϫⲱ ⲙ̅ⲡⲁⲓ. <span style="color:#b00e23">(ⲗ̅ⲋ̅)</span> ⲧⲟⲧⲉ
  ⲁϥⲉⲓ ⲛⲙ̅ⲙⲁⲩ ⲛ̅ϭⲓ ⲓ̅ⲥ̅ ⲉϩⲣⲁⲓ ⲉⲩϭⲱⲙ ⲛ̅ϣⲁⲩⲙⲟⲩⲧⲉ ⲉⲣⲟϥ ϫⲉ ⲅⲉⲑⲥⲏⲙⲁⲛⲉⲓ. ⲡⲉϫⲁϥ
  ⲛ̅ⲙ̅ⲙⲁⲑⲏⲧⲏⲥ ϫⲉ ϩⲙⲟⲟⲥ ⲙ̅ⲡⲉⲓⲙⲁ ϣⲁⲛϯⲃⲱⲕ ⲉⲡⲉⲓⲙⲁ ⲛ̅ⲧⲁϣⲗⲏⲗ. <span style=
  "color:#b00e23">(ⲗ̅ⲍ̅)</span> ⲁϥϫⲓ ⲛⲙ̅ⲙⲁϥ ⲙ̅ⲡⲉⲧⲣⲟⲥ ⲁⲩⲱ ⲡϣⲏⲣⲉ ⲥⲛⲁⲩ
  ⲛ̅ⲍⲉⲃⲉⲇⲁⲓⲟⲥ. ⲁϥⲁⲣⲭⲉⲓ ⲛ̅ⲗⲩⲡⲉⲓ ⲁⲩⲱ ⲉⲧⲱⲕⲙ̅ ⲛ̅ϩⲏⲧ. <span style=
  "color:#b00e23">(ⲗ̅ⲏ̅)</span> ⲧⲟⲧⲉ ⲡⲉϫⲁϥ ⲛⲁⲩ ϫⲉ ⲧⲁⲯⲩⲭⲏ ⲗⲩⲡⲉⲓ ϣⲁ ⲉϩⲣⲁⲓ ⲉⲡⲙⲟⲩ
  ϭⲱ ⲙ̅ⲡⲉⲓⲙⲁ ⲛ̅ⲧⲉⲧⲛ̅ⲣⲟⲉⲓⲥ ⲛⲙ̅ⲙⲁⲓ. <span style="color:#b00e23">(ⲗ̅ⲑ̅)</span>
  ⲁϥⲙⲟⲟϣⲉ ⲉⲑⲏ ⲛ̅ⲟⲩⲕⲟⲩⲓ. ⲁϥⲡⲁϩⲧϥ̅ ⲉϩⲣⲁⲓ ⲉϫⲙ̅ ⲡⲉϥϩⲟ ⲁϥϣⲗⲏⲗ ⲉϥϫⲱ ⲙ̅ⲙⲟⲥ. ϫⲉ ⲡⲁⲉⲓⲱⲧ
  ⲉϣϫⲉ ⲟⲩⲛ ϣϭⲟⲙ ⲙⲁⲣⲉ ⲡⲉⲓⲁⲡⲟⲧ ⲥⲁⲁⲧ. ⲡⲗⲏⲛ ⲛ̅ⲑⲉ ⲁⲛ ⲁⲛⲟⲕ ⲉϯⲟⲩⲁϣⲥ. ⲁⲗⲗⲁ ⲛ̅ⲧⲟⲕ
  ⲉⲧⲕⲟⲩⲁϣⲥ̅. <span style="color:#b00e23">(ⲙ̅)</span> ⲁϥⲉⲓ ⲇⲉ ϣⲁ ⲙ̅ⲙⲁⲑⲏⲧⲏⲥ ⲁϥϩⲉ
  ⲉⲣⲟⲟⲩ ⲉⲩⲛ̅ⲕⲟⲧⲕ̅. ⲁⲩⲱ ⲡⲉϫⲁϥ ⲙ̅ⲡⲉⲧⲣⲟⲥ. ϫⲉ ⲧⲁⲓ ⲧⲉ ⲑⲉ ⲙ̅ⲡⲉⲧⲛⲉϣϭⲙ̅ϭⲟⲙ ⲉⲣⲟⲉⲓⲥ
  ⲛⲙ̅ⲙⲁⲓ ⲛ̅ⲟⲩⲟⲩⲛⲟⲩ ⲛ̅ⲟⲩⲱⲧ. <span style="color:#b00e23">(ⲙ̅ⲁ̅)</span> ⲣⲟⲉⲓⲥ
  ⲛ̅ⲧⲉⲧⲛ̅ϣⲗⲏⲗ ϫⲉⲕⲁⲥ ⲛ̅ⲛⲉⲧⲛ̅ⲃⲱⲕ ⲉϩⲟⲩⲛ ⲉⲡⲓⲣⲁⲥⲙⲟⲥ. ⲡⲉⲡⲛ̅ⲁ̅ ⲙⲉⲛ ⲣⲟⲟⲩⲧ ⲧⲥⲁⲣⲝ ⲇⲉ
  ⲟⲩⲁⲥⲑⲉⲛⲏⲥ ⲧⲉ. <span style="color:#b00e23">(ⲙ̅ⲃ̅)</span> ⲡⲁⲗⲓⲛ ⲟⲛ ⲁϥⲃⲱⲕ
  ⲙ̅ⲡⲙⲉϩⲥⲡ̅ⲥⲛⲁⲩ ⲁϥϣⲗⲏⲗ ⲉϥϫⲱ ⲙ̅ⲙⲟⲥ. ϫⲉ ⲡⲁⲉⲓⲱⲧ ⲉϣϫⲉ ⲙⲛ̅ϭⲟⲙ ⲉⲧⲣⲉ ⲡⲁⲓ ⲥⲁⲁⲧ ⲉⲓⲙⲏⲧⲉⲓ
  ⲛ̅ⲧⲁⲥⲟⲟϥ ⲉⲓⲉ ⲙⲁⲣⲉ ⲡⲉⲕⲟⲩⲱϣ ϣⲱⲡⲉ. <span style="color:#b00e23">(ⲙ̅ⲅ̅)</span>
  ⲡⲁⲗⲓⲛ ⲟⲛ ⲁϥⲉⲓ ⲁϥϩⲉ ⲉⲣⲟⲟⲩ ⲉⲩⲛ̅ⲕⲟⲧⲕ̅. ⲛⲉⲩⲃⲁⲗ ⲅⲁⲣ ⲉⲛⲉⲩϩⲟⲣϣ. <span style=
  "color:#b00e23">(ⲙ̅ⲇ̅)</span> ⲁϥⲕⲱ ⲇⲉ ⲟⲛ ⲙ̅ⲙⲟⲟⲩ ⲁϥⲃⲱⲕ ⲁϥϣⲗⲏⲗ ⲙ̅ⲡⲙⲉϩϣⲟⲙⲛ̅ⲧ
  ⲛ̅ⲥⲟⲡ ⲉϥϫⲱ ⲙ̅ⲡⲉⲓϣⲁϫⲉ ⲛ̅ⲟⲩⲱⲧ. <span style="color:#b00e23">(ⲙ̅ⲉ̅)</span> ⲧⲟⲧⲉ
  ⲁϥⲉⲓ ϣⲁ ⲙ̅ⲙⲁⲑⲏⲧⲏⲥ ⲡⲉϫⲁϥ ⲛⲁⲩ. ϫⲉ ⲛ̅ⲕⲟⲧⲕ̅ ϭⲉ ⲛⲏⲧⲛ̅ ⲛ̅ⲧⲉⲧⲛ̅ⲙⲧⲟⲛ ⲙ̅ⲙⲱⲧⲛ̅. ⲉⲓⲥ
  ϩⲏⲏⲧⲉ ⲅⲁⲣ ⲁⲥϩⲱⲛ ⲉϩⲟⲩⲛ ⲛ̅ϭⲓ ⲧⲟⲩⲛⲟⲩ. ⲁⲩⲱ ⲡϣⲏⲣⲉ ⲙ̅ⲡⲣⲱⲙⲉ ⲥⲉⲛⲁⲡⲁⲣⲁⲇⲓⲇⲟⲩ ⲙ̅ⲙⲟϥ
  ⲉⲛ̅ϭⲓϫ ⲛ̅ⲛ̅ⲣⲉϥⲣⲛⲟⲃⲉ. <span style="color:#b00e23">(ⲙ̅ⲋ̅)</span> ⲧⲟⲩⲛ̅ⲧⲏⲩⲧⲛ̅
  ⲙⲁⲣⲟⲛ. ⲉⲓⲥ ϩⲏⲏⲧⲉ ⲁϥϩⲱⲛ ⲉϩⲟⲩⲛ ⲛ̅ϭⲓ ⲡⲉⲧⲛⲁⲡⲁⲣⲁⲇⲓⲇⲟⲩ ⲙ̅ⲙⲟⲓ. <span style=
  "color:#b00e23">(ⲙ̅ⲍ̅)</span> &lt;ⲉⲧⲓ&gt;{ⲁⲓⲧⲉⲓ} ⲇⲉ ⲉϥϣⲁϫⲉ ⲉⲓⲥ ⲓⲟⲩⲇⲁⲥ. ⲟⲩⲁ
  ⲉⲃⲟⲗ ϩⲙ̅ ⲡⲙⲛ̅ⲧⲥⲛⲟⲟⲩⲥ ⲁϥⲉⲓ ⲁⲩⲱ ⲟⲩⲙⲏⲏϣⲉ ⲛⲙ̅ⲙⲁϥ ⲙⲛ̅ ⲛⲉⲩⲥⲏϥⲉ ⲙⲛ̅ ⲛⲉⲩϭⲉⲣⲟⲟⲃ ⲉⲃⲟⲗ
  ϩⲓⲧⲟⲟⲧⲟⲩ ⲛ̅ⲛ̅ⲁⲣⲭⲓⲉⲣⲉⲩⲥ ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ ⲙ̅ⲡⲗⲁⲟⲥ. <span style=
  "color:#b00e23">(ⲙ̅ⲏ̅)</span> ⲡⲉⲛⲧⲁϥⲡⲁⲣⲁⲇⲓⲇⲟⲩ ⲇⲉ ⲙ̅ⲙⲟϥ ⲁϥϯ ⲛⲁⲩ ⲛ̅ⲟⲩⲙⲁⲉⲓⲛ ⲉϥϫⲱ
  ⲙ̅ⲙⲟⲥ ϫⲉ ⲡⲉϯⲛⲁϯ ⲡⲉⲓ ⲉⲣⲱϥ ⲛ̅ⲧⲟϥ ⲡⲉ ⲁⲙⲁϩⲧⲉ ⲙ̅ⲙⲟϥ. <span style=
  "color:#b00e23">(ⲙ̅ⲑ̅)</span> ⲁϥϯ ⲡⲉϥⲟⲩⲟⲓ ⲉⲓ̅ⲥ̅ ⲉϥϫⲱ ⲙ̅ⲙⲟⲥ ϫⲉ ⲭⲁⲓⲣⲉ ϩⲣⲁⲃⲃⲉⲓ
  ⲁⲩⲱ ⲁϥϯ ⲡⲉⲓ ⲉⲣⲱϥ. <span style="color:#b00e23">(ⲛ̅)</span> ⲓ̅ⲥ̅ ⲇⲉ ⲡⲉϫⲁϥ ⲛⲁϥ
  ϫⲉ ⲡⲉϣⲃⲏⲣ ⲡⲉⲛⲧⲁⲕⲉⲓ ⲉⲧⲃⲏⲏⲧϥ̅. ⲧⲟⲧⲉ ⲁⲩϯ ⲙ̅ⲡⲉⲩⲟⲩⲟⲓ ⲁⲩⲉⲓⲛⲉ ⲛ̅ⲛⲉⲩϭⲓϫ ⲉϩⲣⲁⲓ ⲉϫⲛ̅
  ⲓ̅ⲥ̅. ⲁⲩⲁⲙⲁϩⲧⲉ ⲙ̅ⲙⲟϥ. <span style="color:#b00e23">(ⲛ̅ⲁ̅)</span> ⲉⲓⲥ ⲟⲩⲁ ⲇⲉ
  ⲛ̅ⲛⲉⲧϣⲟⲟⲡ ⲙⲛ̅ ⲓ̅ⲥ̅. ⲁϥⲥⲟⲟⲩⲧⲛ̅ ⲛ̅ⲧⲉϥϭⲓϫ ⲉⲃⲟⲗ ⲁϥⲧⲱⲕⲙ̅ ⲛ̅ⲧⲉϥⲥⲏϥⲉ ⲁϥⲣⲱϩⲧ̅
  ⲙ̅ⲡϩⲙ̅ϩⲁⲗ ⲙ̅ⲡⲁⲣⲭⲓⲉⲣⲉⲩⲥ. ⲁϥϥⲓ ⲉⲃⲟⲗ ⲙ̅ⲡⲉϥⲙⲁⲁϫⲉ. <span style=
  "color:#b00e23">(ⲛ̅ⲃ̅)</span> ⲧⲟⲧⲉ ⲡⲉϫⲁϥ ⲛⲁϥ ⲛ̅ϭⲓ ⲓ̅ⲥ̅ ϫⲉ ⲛⲟⲩϫⲉ ⲛ̅ⲧⲉⲕⲥⲏϥⲉ
  ⲉⲡⲉⲥⲕⲟⲉⲓϩ. ⲟⲩⲟⲛ ⲅⲁⲣ ⲛⲓⲙ ⲛ̅ⲧⲁⲩϫⲓ ⲥⲏϥⲉ ⲉⲩⲛⲁϩⲉ ⲉⲃⲟⲗ ϩⲛ̅ ⲧⲥⲏϥⲉ. <span style=
  "color:#b00e23">(ⲛ̅ⲅ̅)</span> ⲏ ⲛⲅ̅ϫⲱ ⲙ̅ⲙⲟⲥ ⲁⲛ ϫⲉ ⲟⲩⲛ̅ ϭⲟⲙ ⲙ̅ⲙⲟⲓ ⲉⲥⲉⲡⲥ̅
  ⲡⲁⲉⲓⲱⲧ ⲛϥ̅ⲧⲁϩⲟ ⲛⲁⲓ ⲉⲣⲁⲧⲟⲩ ⲧⲉⲛⲟⲩ ⲛ̅ϩⲟⲩⲟ ⲉⲙⲛ̅ⲧⲥⲛⲟⲟⲩⲥ ⲛ̅ⲗⲉⲅⲉⲱⲛ ⲛ̅ⲁⲅⲅⲉⲗⲟⲥ.
  <span style="color:#b00e23">(ⲛ̅ⲇ̅)</span> ⲛ̅ⲁϣ ϭⲉ ⲛ̅ϩⲉ ⲉⲩⲛⲁϫⲱⲕ ⲉⲃⲟⲗ ⲛ̅ϭⲓ
  ⲛⲉⲅⲣⲁⲫⲏ ⲛ̅ⲛⲉⲡⲣⲟⲫⲏⲧⲏⲥ. ϫⲉ ϩⲁⲡ̅ⲥ ⲉⲧⲣⲉⲥϣⲱⲡⲉ ϩⲓⲛⲁⲓ. <span style=
  "color:#b00e23">(ⲛ̅ⲉ̅)</span> ϩⲛ̅ ⲧⲉⲩⲛⲟⲩ ⲉⲧⲙ̅ⲙⲁⲩ ⲡⲉϫⲁϥ ⲛ̅ϭⲓ ⲓ̅ⲥ̅ ⲛ̅ⲙ̅ⲙⲏⲏϣⲉ.
  ϫⲉ ⲛ̅ⲧⲁⲧⲉⲧⲛⲉⲓ ⲉⲃⲟⲗ ⲉϭⲟⲡⲧ̅ ⲛ̅ⲑⲉ ⲛ̅ⲟⲩⲱϫ ⲙⲛ̅ ⲛⲉⲧⲛ̅ⲥⲏϥⲉ ⲙⲛ̅ ⲛⲉⲧⲛ̅ϭⲉⲣⲟⲟⲃ. ⲛⲉⲓϩⲙⲟⲟⲥ
  ⲙ̅ⲙⲏⲛⲉ ⲡⲉ ϩⲙ̅ ⲡⲣ̅ⲡⲉ ⲉⲓϯⲥⲃⲱ ⲁⲩⲱ ⲙ̅ⲡⲉⲧⲛ̅ⲁⲙⲁϩⲧⲉ ⲙ̅ⲙⲟⲓ. <span style=
  "color:#b00e23">(ⲛ̅ⲋ̅)</span> ⲡⲁⲓ ⲇⲉ ⲧⲏⲣϥ̅ ⲛ̅ⲧⲁϥϣⲱⲡⲉ ϫⲉⲕⲁⲥ ⲉⲩⲉϫⲱⲕ ⲉⲃⲟⲗ ⲛ̅ϭⲓ
  ⲛⲉⲅⲣⲁⲫⲏ ⲛ̅ⲛⲉⲡⲣⲟⲫⲏⲧⲏⲥ. ⲧⲟⲧⲉ ⲛⲉϥⲙⲁⲑⲏⲧⲏⲥ ⲧⲏⲣⲟⲩ ⲁⲩⲕⲱ ⲙ̅ⲙⲟϥ ⲛ̅ⲥⲱⲟⲩ ⲁⲩⲡⲱⲧ.
  <span style="color:#b00e23">(ⲛ̅ⲍ̅)</span> ⲛ̅ⲧⲟⲟⲩ ⲇⲉ ⲁⲩⲁⲙⲁϩⲧⲉ ⲛ̅ⲓ̅ⲥ̅. ⲁⲩϫⲓ
  ⲙ̅ⲙⲟϥ ϣⲁ ⲕⲁⲓⲫⲁⲥ ⲡⲁⲣⲭⲓⲉⲣⲉⲩⲥ ⲡⲙⲁ ⲛ̅ⲧⲁ ⲛⲉⲅⲣⲁⲙⲙⲁⲧⲉⲩⲥ ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ ⲥⲱⲟⲩϩ
  ⲉⲣⲟϥ. <span style="color:#b00e23">(ⲛ̅ⲏ̅)</span> ⲡⲉⲧⲣⲟⲥ ⲇⲉ ⲛⲉϥⲟⲩⲏϩ ⲛ̅ⲥⲱⲟⲩ
  ⲙ̅ⲡⲟⲩⲉ ϣⲁ ⲉϩⲟⲩⲛ ⲉⲧⲁⲩⲗⲏ ⲙ̅ⲡⲁⲣⲭⲓⲉⲣⲉⲩⲥ. ⲛ̅ⲧⲉⲣⲉϥⲃⲱⲕ ⲇⲉ ⲉϩⲟⲩⲛ ⲛⲉϥϩⲙⲟⲟⲥ ⲙⲛ̅
  ⲛ̅ϩⲩⲡⲉⲣⲉⲧⲏⲥ ⲉⲛⲁⲩ ⲉⲑⲁⲏ. <span style="color:#b00e23">(ⲛ̅ⲑ̅)</span> ⲛ̅ⲁⲣⲭⲓⲉⲣⲉⲩⲥ
  ⲇⲉ ⲙⲛ̅ ⲡⲥⲩⲛϩⲉⲇⲣⲓⲟⲛ ⲧⲏⲣϥ̅ {ⲛ}ⲛⲉⲩϣⲓⲛⲉ ⲛ̅ⲥⲁ ⲟⲩⲙⲛ̅ⲧⲙⲛ̅ⲧⲣⲉ ⲛ̅ⲛⲟⲩϫ ⲉϩⲟⲩⲛ ⲉⲓ̅ⲥ̅.
  ϫⲉⲕⲁⲥ ⲉⲩⲉⲙⲟⲩⲟⲩⲧ ⲙ̅ⲙⲟϥ. <span style="color:#b00e23">(ⲝ̅)</span> ⲁⲩⲱ ⲙ̅ⲡⲟⲩϩⲉ
  ⲉⲟⲩⲟⲛ. ⲁ ϩⲁϩ ⲇⲉ ⲙ̅ⲙⲛ̅ⲧⲣⲉ ⲛ̅ⲛⲟⲩϫ ⲉⲓ ⲉϩⲟⲩⲛ. ⲙⲛ̅ⲛ̅ⲥⲱⲥ ⲇⲉ ⲁⲩϯ ⲡⲉⲩⲟⲩⲟⲓ ⲛ̅ϭⲓ ⲥⲛⲁⲩ
  <span style="color:#b00e23">(ⲝ̅ⲁ̅)</span> ⲉⲩϫⲱ ⲙ̅ⲙⲟⲥ. ϫⲉ ⲁ ⲡⲁⲓ ϫⲟⲟⲥ ϫⲉ ⲟⲩⲛ̅
  ϣϭⲟⲙ ⲙ̅ⲙⲟⲓ ⲉⲃⲱⲗ ⲉⲃⲟⲗ ⲙ̅ⲡⲉⲓⲣ̅ⲡⲉ ⲉⲕⲟⲧϥ̅ ⲛ̅ϣⲟⲙⲛ̅ⲧ ⲛ̅ϩⲟⲟⲩ. <span style=
  "color:#b00e23">(ⲝ̅ⲃ̅)</span> ⲁϥⲧⲱⲟⲩⲛ ⲛ̅ϭⲓ ⲡⲁⲣⲭⲓⲉⲣⲉⲩⲥ ⲡⲉϫⲁϥ ⲛⲁϥ. ϫⲉ ⲛⲅ̅ⲛⲁϣⲁϫⲉ
  ⲁⲛ. ⲁϩⲣⲟⲟⲩ ⲛⲁⲓ ⲣ̅ⲙⲛ̅ⲧⲣⲉ ⲉⲣⲟⲕ. <span style="color:#b00e23">(ⲝ̅ⲅ̅)</span> ⲓ̅ⲥ̅
  ⲇⲉ ⲛⲉϥⲕⲱ ⲛ̅ⲣⲱϥ. ⲡⲉϫⲁϥ ⲇⲉ ⲛⲁϥ ⲛ̅ϭⲓ ⲡⲁⲣⲭⲓⲉⲣⲉⲩⲥ. ϫⲉ ϯⲧⲁⲣⲕⲟ ⲙ̅ⲙⲟⲕ ⲙ̅ⲡⲛⲟⲩⲧⲉ
  ⲉⲧⲟⲛϩ̅. ϫⲉⲕⲁⲥ ⲉⲕⲉϫⲟⲟⲥ ⲛⲁⲛ ϫⲉ ⲛ̅ⲧⲟⲕ ⲡⲉ ⲡⲉⲭ̅ⲥ̅ ⲡϣⲏⲣⲉ ⲙ̅ⲡⲛⲟⲩⲧⲉ. <span style=
  "color:#b00e23">(ⲝ̅ⲇ̅)</span> ⲡⲉϫⲁϥ ⲛⲁϥ ⲛ̅ϭⲓ ⲓ̅ⲥ̅ ϫⲉ ⲛ̅ⲧⲟⲕ ⲡⲉⲛⲧⲁⲕϫⲟⲟⲥ. ⲡⲗⲏⲛ
  ϯϫⲱ ⲙ̅ⲙⲟⲥ ⲛⲏⲧⲛ̅ ϫⲓⲛ ⲧⲉⲛⲟⲩ ϫⲉ ⲧⲉⲧⲛⲁⲛⲁⲩ ⲉⲡϣⲏⲣⲉ ⲙ̅ⲡⲣⲱⲙⲉ ⲉϥϩⲙⲟⲟⲥ ϩⲓⲟⲩⲛⲁⲙ ⲛ̅ⲧϭⲟⲙ.
  ⲁⲩⲱ ⲉϥⲛⲏⲩ ⲉϩⲣⲁⲓ ϩⲓϫⲛ̅ ⲛⲉⲕⲗⲟⲟⲗⲉ ⲛ̅ⲧⲡⲉ. <span style=
  "color:#b00e23">(ⲝ̅ⲉ̅)</span> ⲧⲟⲧⲉ ⲡⲁⲣⲭⲓⲉⲣⲉⲩⲥ ⲁϥⲡⲱϩ ⲛ̅ⲛⲉϥϩⲟⲓⲧⲉ ⲉϥϫⲱ ⲙ̅ⲙⲟⲥ ϫⲉ
  ⲁϥϫⲓⲟⲩⲁ ⲛ̅ⲧⲛ̅ⲣ̅ⲭⲣⲓⲁ ⲁⲛ ⲙ̅ⲙⲛ̅ⲧⲣⲉ ϫⲓⲛ ⲉⲧⲉⲛⲟⲩ. ⲉⲓⲥ ϩⲏⲏⲧⲉ ⲧⲉⲛⲟⲩ ⲁⲧⲉⲧⲛ̅ⲥⲱⲧⲙ̅
  ⲉⲡⲟⲩⲁ. <span style="color:#b00e23">(ⲝ̅ⲋ̅)</span> ⲟⲩ ⲡⲉⲧⲥⲇⲟⲕⲉⲓ ⲛⲏⲧⲛ̅. ⲛ̅ⲧⲟⲟⲩ
  ⲇⲉ ⲁⲩⲟⲩⲱϣⲃ̅ ⲉⲩϫⲱ ⲙ̅ⲙⲟⲥ ϫⲉ ϥⲟ ⲛ̅ⲉⲛⲟⲭⲟⲥ ⲉⲡⲙⲟⲩ. <span style=
  "color:#b00e23">(ⲝ̅ⲍ̅)</span> ⲧⲟⲧⲉ ⲁⲩⲛⲉϫ ⲡⲁϭⲥⲉ ⲉϩⲟⲩⲛ ϩⲙ̅ ⲡⲉϥϩⲟ ⲁⲩⲱ ⲁⲩϯⲕⲗ̅ⲯ
  ⲉϫⲱϥ. ϩⲉⲛⲕⲟⲟⲩⲉ ⲇⲉ ⲁⲩϯⲁⲁⲥ ⲉϩⲟⲩⲛ ⲉϩⲣⲁϥ <span style=
  "color:#b00e23">(ⲝ̅ⲏ̅)</span> ⲉⲩϫⲱ ⲙ̅ⲙⲟⲥ ϫⲉ ⲡⲣⲟⲫⲏⲧⲉⲩⲉ ⲛⲁⲛ ⲧⲉⲛⲟⲩ ⲡⲉⲭ̅ⲥ̅ ϫⲉ ⲛⲓⲙ
  ⲡⲉⲛⲧⲁϥⲣⲁϩⲧⲕ̅. <span style="color:#b00e23">(ⲝ̅ⲑ̅)</span> ⲡⲉⲧⲣⲟⲥ ⲇⲉ ⲛⲉϥϩⲙⲟⲟⲥ ϩⲓ
  ⲡⲥⲁⲙⲃⲟⲗ ϩⲣⲁⲓ ϩⲛ̅ ⲧⲁⲩⲗⲏ. ⲁⲥϯ ⲡⲉⲥⲟⲩⲟⲓ ⲉⲣⲟϥ ⲛ̅ϭⲓ ⲟⲩϩⲙ̅ϩⲁⲗ ⲉⲥϫⲱ ⲙ̅ⲙⲟⲥ ϫⲉ ⲛ̅ⲧⲟⲕ
  ϩⲱⲱⲕ ⲟⲛ ⲛⲉⲕ ⲙⲛ̅ ⲓ̅ⲥ̅ ⲡⲅⲁⲗⲓⲗⲁⲓⲟⲥ. <span style="color:#b00e23">(ⲟ̅)</span>
  ⲛ̅ⲧⲟϥ ⲇⲉ ⲁϥⲁⲣⲛⲁ ⲙ̅ⲡⲉⲙⲧⲟ ⲉⲃⲟⲗ ⲛ̅ⲟⲩⲟⲛ ⲛⲓⲙ ⲉϥϫⲱ ⲙ̅ⲙⲟⲥ ϫⲉ ⲛ̅ϯⲥⲟⲟⲩⲛ ⲁⲛ ϫⲉ
  ⲉⲣ&lt;ⲉ&gt;ϫⲱ ⲙ̅ⲙⲟⲥ ϫⲉ ⲟⲩ. <span style="color:#b00e23">(ⲟ̅ⲁ̅)</span>
  ⲛ̅ⲧⲉⲣⲉϥⲉⲓ ⲇⲉ ⲉⲃⲟⲗ ⲉⲑⲁⲉⲓⲧ ⲁⲥⲛⲁⲩ ⲉⲣⲟϥ ⲛ̅ϭⲓ ⲕⲉⲟⲩⲉⲓ ⲡⲉϫⲁⲥ ⲛ̅ⲛⲉⲧϩⲙ̅ ⲡⲙⲁ ⲉⲧⲙ̅ⲙⲁⲩ ϫⲉ
  ⲡⲁⲓ ⲉⲛⲉϥϣⲟⲟⲡ ⲙⲛ̅ ⲓ̅ⲥ̅ ⲡⲛⲁⲍⲱⲣⲁⲓⲟⲥ. <span style="color:#b00e23">(ⲟ̅ⲃ̅)</span>
  ⲡⲁⲗⲓⲛ ⲁϥⲁⲣⲛⲁ ⲉϥⲣ̅ⲁⲛⲁϣ ϫⲉ ⲛ̅ϯⲥⲟⲟⲩⲛ ⲁⲛ ⲙ̅ⲡⲣⲱⲙⲉ. <span style=
  "color:#b00e23">(ⲟ̅ⲅ̅)</span> ⲙⲛ̅ⲛ̅ⲥⲁ ⲟⲩⲕⲟⲩⲓ ⲇⲉ ⲁⲩϯ ⲡⲉⲩⲟⲩⲟⲓ ⲉⲡⲉⲧⲣⲟⲥ ⲛ̅ϭⲓ
  ⲛⲉⲧⲁϩⲉⲣⲁⲧⲟⲩ ⲡⲉϫⲁⲩ ⲛⲁϥ. ϫⲉ ⲛⲁⲙⲉ ⲛ̅ⲧⲕ̅ ⲟⲩⲉⲃⲟⲗ ϩⲱⲱⲕ ⲛ̅ϩⲏⲧⲟⲩ. ⲕⲁⲓ ⲅⲁⲣ ⲧⲉⲕⲁⲥⲡⲉ
  ⲟⲩⲱⲛϩ̅ ⲙ̅ⲙⲟⲕ ⲉⲃⲟⲗ. <span style="color:#b00e23">(ⲟ̅ⲇ̅)</span> ⲧⲟⲧⲉ ⲁϥⲁⲣⲭⲉⲓ
  ⲛ̀ⲱⲣⲕ ⲁⲩⲱ ⲉ̀ⲕⲁ ⲉⲩⲱ ⲉ̀ϩⲣⲁⲓ ϫⲉ ⲛ̀ϯⲥⲟⲟⲩⲛ ⲁⲛ ⲙ̀ⲡⲣⲱⲙⲉ. ⲁⲩⲱ ⲛ̀ⲧⲉⲩⲛⲟⲩ ⲁ ⲡⲁⲗⲉⲕⲧⲱⲣ
  ⲙⲟⲩⲧⲉ. <span style="color:#b00e23">(ⲟ̅ⲉ̅)</span> ⲁϥⲣ̅ⲡⲙⲉⲉⲩⲉ ⲛ̅ϭⲓ ⲡⲉⲧⲣⲟⲥ
  ⲙ̅ⲡϣⲁϫⲉ ⲛ̅ⲧⲁ ⲓ̅ⲥ̅ ϫⲟⲟϥ. ϫⲉ ⲙ̅ⲡⲁⲧⲉ ⲟⲩⲁⲗⲉⲕⲧⲱⲣ ⲙⲟⲩⲧⲉ ⲕⲛⲁⲁⲡⲁⲣⲛⲁ ⲙ̅ⲙⲟⲓ ⲛ̅ϣⲟⲙⲛ̅ⲧ
  ⲛ̅ⲥⲟⲡ. ⲁⲩⲱ ⲁϥⲉⲓ ⲉⲃⲟⲗ ⲁϥⲣⲓⲙⲉ ⲉⲙⲁⲧⲉ.</p>

  <h3 id="gospel_of_st._matthew27">27</h3>

  <p><span style="color:#b00e23">(ⲁ̅)</span> ⲛ̅ⲧⲉⲣⲉ ϩⲧⲟⲟⲩⲉ ⲇⲉ ϣⲱⲡⲉ. ⲁⲩϫⲓ ϣⲟϫⲛⲉ
  ⲛ̅ϭⲓ ⲛ̅ⲁⲣⲭⲓⲉⲣⲉⲩⲥ ⲧⲏⲣⲟⲩ ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ ⲙ̅ⲡⲗⲁⲟⲥ ϩⲱⲥⲧⲉ ⲉⲙⲟⲩⲟⲩⲧ ⲙ̅ⲙⲟϥ.
  <span style="color:#b00e23">(ⲃ̅)</span> ⲁⲩⲙⲟⲣϥ̅ ⲇⲉ ⲁⲩⲛ̅ⲧϥ̅ ⲁⲩⲧⲁⲁϥ ⲙ̅ⲡⲓⲗⲁⲧⲟⲥ
  ⲛ̅ϩⲏⲅⲉⲙⲱⲛ. <span style="color:#b00e23">(ⲅ̅)</span> ⲧⲟⲧⲉ ⲁϥⲛⲁⲩ ⲛ̅ϭⲓ ⲓⲟⲩⲇⲁⲥ
  ⲡⲉⲛⲧⲁϥⲡⲁⲣⲁⲇⲓⲇⲟⲩ ⲙ̅ⲙⲟϥ ϫⲉ ⲁⲩⲧϭⲁⲓⲟϥ ⲁϥⲣ̅ϩⲧⲏϥ ⲁϥⲕⲧⲟ ⲙ̅ⲡⲙⲁⲁⲃ ⲛ̅ϩⲁⲧ ⲛ̅ⲛ̅ⲁⲣⲭⲓⲉⲣⲉⲩⲥ
  ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ. <span style="color:#b00e23">(ⲇ̅)</span> ⲉϥϫⲱ ⲙ̅ⲙⲟⲥ ϫⲉ
  ⲁⲓⲣ̅ⲛⲟⲃⲉ ⲁⲓϯ ⲛ̅ⲟⲩⲥⲛⲟϥ ⲛ̅ⲇⲓⲕⲁⲓⲟⲥ. ⲛ̅ⲧⲟⲟⲩ ⲇⲉ ⲡⲉϫⲁⲩ ϫⲉ ⲙⲛ̅ⲧⲁⲛ ϩⲱⲃ ⲛ̅ⲧⲟⲕ ⲉⲧⲣⲱϣⲉ.
  <span style="color:#b00e23">(ⲉ̅)</span> ⲁϥⲛⲟⲩϫⲉ ⲛ̅ⲛ̅ϩⲁⲧ ⲉϩⲟⲩⲛ ⲉⲡⲣ̅ⲡⲉ
  ⲁϥⲁⲛⲁⲭⲱⲣⲉⲓ ⲁϥⲃⲱⲕ ⲁϥⲟϭⲧϥ̅. <span style="color:#b00e23">(ⲋ̅)</span>
  ⲛ̅ⲁⲣⲭⲓ&lt;ⲉⲣⲉⲩⲥ ⲇⲉ ⲁⲩϫⲓ&gt; ⲛ̅ⲛ̅ϩⲁⲧ ⲡⲉϫⲁⲩ ϫⲉ ⲟⲩⲕ ⲉⲝⲉⲥⲧⲉⲓ ⲉⲛⲟϫⲟⲩ ⲉⲡⲕⲟⲣⲃⲁⲛⲟⲥ
  ⲉⲡⲉⲓⲇⲏ ⲟⲩⲁⲥⲟⲩ ⲛ̅ⲥⲛⲟϥ ⲧⲉ. <span style="color:#b00e23">(ⲍ̅)</span> ⲁⲩϫⲓ ⲇⲉ
  ⲛ̅ⲟⲩϣⲟϫⲛⲉ ⲁⲩϣⲱⲡ ⲉⲃⲟⲗ ⲛ̅ϩⲏⲧⲟⲩ ⲛ̅ⲧⲥⲱϣⲉ ⲙ̅ⲡⲕⲉⲣⲁⲙⲉⲩⲥ ⲉⲧⲱⲙⲥ̅ ⲛ̅ⲛ̅ϣⲙ̅ⲙⲟ.
  <span style="color:#b00e23">(ⲏ̅)</span> ⲉⲧⲃⲉ ⲡⲁⲓ ⲁⲩⲙⲟⲩⲧⲉ ⲉⲧⲥⲱϣⲉ ⲉⲧⲙ̅ⲙⲁⲩ ϫⲉ
  ⲧⲥⲱϣⲉ ⲙ̅ⲡⲉⲥⲛⲟϥ ϣⲁ ⲉϩⲣⲁⲓ ⲉⲡⲟⲟⲩ ⲛ̅ϩⲟⲟⲩ. <span style="color:#b00e23">(ⲑ̅)</span>
  ⲧⲟⲧⲉ ⲁϥϫⲱⲕ ⲉⲃⲟⲗ ⲛ̅ϭⲓ ⲡⲉⲛⲧⲁⲩϫⲟⲟϥ ϩⲓⲧⲛ̅ ⲓⲉⲣⲏⲙⲓⲁⲥ ⲡⲉⲡⲣⲟⲫⲏⲧⲏⲥ ⲉϥϫⲱ ⲙ̅ⲙⲟⲥ ϫⲉ ⲁⲩϫⲓ
  ⲙ̅ⲡⲙⲁⲁⲃ ⲛ̅ϩⲁⲧ ⲉⲧⲧⲓⲙⲏ ⲙ̅ⲡⲉⲧⲧⲁⲓⲏⲩ. ⲡⲁⲓ ⲛ̅ⲧⲁⲩϯ ϣⲁⲁⲣⲉ ⲉⲣⲟϥ ϩⲓⲧⲛ̅ ⲛ̅ϣⲏⲣⲉ ⲙ̅ⲡⲓⲏ̅ⲗ̅.
  <span style="color:#b00e23">(ⲓ̅)</span> ⲁⲩϯ ⲙ̅ⲙⲟⲟⲩ ⲉϩⲣⲁⲓ ⲉⲧⲥⲱϣⲉ ⲙ̅ⲡⲕⲉⲣⲁⲙⲉⲩⲥ
  ⲕⲁⲧⲁ ⲑⲉ ⲛ̅ⲧⲁϥϩⲱⲛ ⲉⲧⲟⲟⲧⲛ̅ ⲛ̅ϭⲓ ⲡϫⲟⲉⲓⲥ. <span style=
  "color:#b00e23">(ⲓ̅ⲁ̅)</span> ⲓ̅ⲥ̅ ⲇⲉ ⲁϥⲁϩⲉⲣⲁⲧϥ̅ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϩⲏⲅⲉⲙⲱⲛ.
  ⲁϥϫⲛⲟⲩϥ ⲛ̅ϭⲓ ⲡϩⲏⲅⲉⲙⲱⲛ ⲉϥϫⲱ ⲙ̅ⲙⲟⲥ ϫⲉ ⲛ̅ⲧⲟⲕ ⲡⲉ ⲡⲣ̅ⲣⲟ ⲛ̅ⲛⲓⲟⲩⲇⲁⲓ. ⲡⲉϫⲁϥ ⲇⲉ ⲛⲁϥ
  ⲛ̅ϭⲓ ⲓ̅ⲥ̅ ϫⲉ ⲛ̅ⲧⲟⲕ ⲡⲉⲧϫⲱ ⲙ̅ⲙⲟⲥ. <span style="color:#b00e23">(ⲓ̅ⲃ̅)</span> ϩⲙ̅
  ⲡⲧⲣⲉⲩⲕⲁⲧⲟⲓⲅⲟⲣⲉⲓ ⲇⲉ ⲙ̅ⲙⲟϥ ⲉⲃⲟⲗ ϩⲓⲧⲟⲟⲧⲟⲩ ⲛ̅ⲛ̅ⲁⲣⲭⲓⲉⲣⲉⲩⲥ ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ
  ⲙ̅ⲡⲉϥⲟⲩⲱϣⲃ̅ ⲛ̅ⲗⲁⲩ. <span style="color:#b00e23">(ⲓ̅ⲅ̅)</span> ⲧⲟⲧⲉ ⲡⲉϫⲁϥ ⲛⲁϥ
  ⲛ̅ϭⲓ ⲡⲓⲗⲁⲧⲟⲥ ϫⲉ ⲛⲅ̅ⲥⲱⲧⲙ̅ ⲁⲛ ϫⲉ ⲥⲉⲣ̅ⲙⲛ̅ⲧⲣⲉ ⲉⲣⲟⲕ ⲛ̅ⲟⲩⲏⲣ. <span style=
  "color:#b00e23">(ⲓ̅ⲇ̅)</span> ⲛ̅ⲧⲟϥ ⲇⲉ ⲙ̅ⲡⲉϥⲟⲩⲱϣⲃ̅ ⲛ̅ⲗⲁⲁⲩ ⲛ̅ϣⲁϫⲉ. ϩⲱⲥⲧⲉ
  ⲛϥ̅ⲣ̅ϣⲡⲏⲣⲉ ⲛ̅ϭⲓ ⲡϩⲏⲅⲉⲙⲱⲛ ⲉⲙⲁⲧⲉ. <span style="color:#b00e23">(ⲓ̅ⲉ̅)</span>
  ⲕⲁⲧⲁ ϣⲁ ⲇⲉ ⲛⲉϣⲁⲣⲉ ⲡϩⲏⲅⲉⲙⲱⲛ ⲕⲁ ⲟⲩⲁ ⲉⲃⲟⲗ ⲙ̅ⲡⲙⲏⲏϣⲉ ⲉϥⲙⲏⲣ ⲡⲉⲧⲉ ⲛⲉⲩⲟⲩⲁϣϥ̅.
  <span style="color:#b00e23">(ⲓ̅ⲋ̅)</span> ⲛⲉⲩⲛⲧⲁⲩ ⲇⲉ ⲙ̅ⲙⲁⲩ ⲙ̅ⲡⲉⲩⲟⲉⲓϣ ⲉⲧⲙ̅ⲙⲁⲩ
  ⲛ̅ⲟⲩⲁ ⲉϥⲙⲏⲣ ⲉϥⲟ ⲛ̅ⲥⲟⲉⲓⲧ. ⲛ̅ϣⲁⲩⲙⲟⲩⲧⲉ ⲉⲣⲟϥ ϫⲉ ⲃⲁⲣⲁⲃⲃⲁⲥ. <span style=
  "color:#b00e23">(ⲓ̅ⲍ̅)</span> ⲉⲩⲥⲟⲟⲩϩ ⲇⲉ ⲉϩⲟⲩⲛ ⲡⲉϫⲁϥ ⲛⲁⲩ ⲛ̅ϭⲓ ⲡⲓⲗⲁⲧⲟⲥ. ϫⲉ
  ⲧⲉⲧⲛ̅ⲟⲩⲱϣ ⲉⲧⲣⲁⲕⲁ ⲛⲓⲙ ⲛⲏⲧⲛ̅ ⲉⲃⲟⲗ. ⲃⲁⲣⲁⲃⲃⲁⲥ ϫⲛ̅ ⲓ̅ⲥ̅ ⲡⲉⲧⲉ ϣⲁⲩⲙⲟⲩⲧⲉ ⲉⲣⲟϥ ϫⲉ
  ⲡⲉⲭ̅ⲥ̅. <span style="color:#b00e23">(ⲓ̅ⲏ̅)</span> ⲛⲉϥⲥⲟⲟⲩⲛ ⲅⲁⲣ ϫⲉ ⲉⲧⲃⲉ
  ⲟⲩⲫⲑⲟⲛⲟⲥ ⲛ̅ⲧⲁⲩⲡⲁⲣⲁⲇⲓⲇⲟⲩ ⲙ̅ⲙⲟϥ. <span style="color:#b00e23">(ⲓ̅ⲑ̅)</span>
  ⲉϥϩⲙⲟⲟⲥ ⲇⲉ ϩⲓ ⲡⲃⲏⲙⲁ ⲁⲥϫⲟⲟⲩ ϣⲁⲣⲟϥ ⲛ̅ϭⲓ ⲧⲉϥⲥϩⲓⲙⲉ ⲉⲥϫⲱ ⲙ̅ⲙⲟⲥ ϫⲉ ⲥⲁϩⲱⲱⲕ ⲉⲃⲟⲗ
  ⲙ̅ⲡⲉⲓⲇⲓⲕⲁⲓⲟⲥ. ⲁⲓϣⲡ̅ ϩⲁϩ ⲅⲁⲣ ⲛ̅ϩⲓⲥⲉ ⲙ̅ⲡⲟⲟⲩ ϩⲛ̅ ⲟⲩⲣⲁⲥⲟⲩ ⲉⲧⲃⲏⲏⲧϥ̅. <span style=
  "color:#b00e23">(ⲕ̅)</span> ⲛ̅ⲁⲣⲭⲓⲉⲣⲉⲩⲥ ⲇⲉ ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ ⲁⲩⲡⲉⲓⲑⲉ
  ⲙ̅ⲡⲙⲏⲏϣⲉ. ϫⲉⲕⲁⲥ ⲉⲩⲉⲁⲓⲧⲉⲓ ⲛ̅ⲃⲁⲣⲁⲃⲃⲁⲥ. ⲓ̅ⲥ̅ ⲇⲉ ⲛ̅ⲥⲉⲙⲟⲩⲟⲩⲧ ⲙ̅ⲙⲟϥ. <span style=
  "color:#b00e23">(ⲕ̅ⲁ̅)</span> ⲁϥⲟⲩⲱϣⲃ̅ ⲛ̅ϭⲓ ⲡϩⲏⲅⲉⲙⲱⲛ ⲡⲉϫⲁϥ ⲛⲁⲩ. ϫⲉ ⲧⲉⲧⲛ̅ⲟⲩⲱϣ
  ⲉⲧⲣⲁⲕⲁ ⲛⲓⲙ ⲛⲏⲧⲛ̅ ⲉⲃⲟⲗ ⲙ̅ⲡⲉⲓⲥⲛⲁⲩ. ⲛ̅ⲧⲟⲟⲩ ⲇⲉ ⲡⲉϫⲁⲩ ϫⲉ ⲃⲁⲣⲁⲃⲃⲁⲥ. <span style=
  "color:#b00e23">(ⲕ̅ⲃ̅)</span> ⲡⲉϫⲁϥ ⲛ̅ϭⲓ ⲡⲓⲗⲁⲧⲟⲥ. ϫⲉ ⲧⲁⲣ̅ⲟⲩ ϭⲉ ⲛ̅ⲓ̅ⲥ̅
  ⲡⲉⲧⲟⲩⲙⲟⲩⲧⲉ ⲉⲣⲟϥ ϫⲉ ⲡⲉⲭ̅ⲥ̅. ⲡⲉϫⲁⲩ ⲧⲏⲣⲟⲩ ϫⲉ ⲥⲧⲁⲩⲣⲟⲩ ⲙ̅ⲙⲟϥ. <span style=
  "color:#b00e23">(ⲕ̅ⲅ̅)</span> ⲛ̅ⲧⲟϥ ⲇⲉ ⲡⲉϫⲁϥ ϫⲉ ⲟⲩ ⲅⲁⲣ ⲙ̅ⲡⲉⲑⲟⲟⲩ ⲡⲉⲛⲧⲁϥⲁⲁϥ.
  ⲛ̅ⲧⲟⲟⲩ ⲇⲉ ⲛ̅ϩⲟⲩⲟ ⲛⲉⲩϫⲓ ϣⲕⲁⲕ ⲉⲃⲟⲗ ϫⲉ ⲥⲧⲁⲩⲣⲟⲩ ⲙ̅ⲙⲟϥ. <span style=
  "color:#b00e23">(ⲕ̅ⲇ̅)</span> ⲛ̅ⲧⲉⲣⲉϥⲛⲁⲩ ⲇⲉ ⲛ̅ϭⲓ ⲡⲓⲗⲁⲧⲟⲥ ϫⲉ ⲛϥ̅ⲛⲁϯϩⲏⲩ ⲛ̅ⲗⲁⲁⲩ
  ⲁⲛ. ⲁⲗⲗⲁ ⲉⲣⲉ ⲟⲩϣⲧⲟⲣⲧⲣ̅ ⲛⲁϣⲱⲡⲉ ⲛ̅ϩⲟⲩⲟ. ⲁϥϫⲓ ⲛ̅ⲟⲩⲙⲟⲟⲩ ⲁϥⲉⲓⲱ ⲛ̅ⲛⲉϥϭⲓϫ ⲙ̅ⲡⲉⲙ̅ⲧⲟ
  ⲉⲃⲟⲗ ⲙ̅ⲡⲙⲏⲏϣⲉ ⲉϥϫⲱ ⲙ̅ⲙⲟⲥ ϫⲉ ϯⲟⲩⲁⲁⲃ ⲉⲃⲟⲗ ϩⲙ̅ ⲡⲉⲥⲛⲟϥ ⲙ̅ⲡⲉⲓⲣⲱⲙⲉ ⲛ̅ⲧⲱⲧⲛ̅
  ⲧⲉⲧⲛ̅ⲣⲱϣⲉ. <span style="color:#b00e23">(ⲕ̅ⲉ̅)</span> ⲁϥⲟⲩⲱϣⲃ̅ ⲇⲉ ⲛ̅ϭⲓ ⲡⲗⲁⲟⲥ
  ⲧⲏⲣϥ̅ ⲉϥϫⲱ ⲙ̅ⲙⲟⲥ. ϫⲉ ⲡⲉϥⲥⲛⲟϥ ϩⲓϫⲱⲛ ⲙⲛ̅ ⲛⲉⲛϣⲏⲣⲉ. <span style=
  "color:#b00e23">(ⲕ̅ⲋ̅)</span> ⲧⲟⲧⲉ ⲁϥⲕⲱ ⲛⲁⲩ ⲉⲃⲟⲗ ⲛ̅ⲃⲁⲣⲁⲃⲃⲁⲥ. ⲓ̅ⲥ̅ ⲇⲉ
  ⲁϥⲫⲣⲁⲅⲉⲗⲗⲟⲩ ⲙ̅ⲙⲟϥ ⲁϥⲡⲁⲣⲁⲇⲓⲇⲟⲩ ⲙ̅ⲙⲟϥ ϫⲉⲕⲁⲥ ⲉⲩⲉⲥⲧⲁⲩⲣⲟⲩ ⲙ̅ⲙⲟϥ. <span style=
  "color:#b00e23">(ⲕ̅ⲍ̅)</span> ⲧⲟⲧⲉ ⲙ̅ⲙⲁⲧⲟⲓ ⲙ̅ⲡϩⲏⲅⲉⲙⲱⲛ ⲛ̅ⲧⲉⲣⲟⲩϫⲓ ⲛ̅ⲓ̅ⲥ̅
  ⲉⲡⲉⲡⲣⲁⲓⲧⲱⲣⲓⲟⲛ ⲁⲩⲥⲱⲟⲩϩ ⲉϩⲣⲁⲓ ⲉϫⲱϥ ⲛ̅ⲧⲉⲥⲡⲉⲓⲣⲁ ⲧⲏⲣⲥ̅. <span style=
  "color:#b00e23">(ⲕ̅ⲏ̅)</span> ⲁⲩⲕⲱ ⲙ̅ⲙⲟϥ ⲕⲁϩⲏⲩ ⲁⲩϯ ϩⲓⲱⲱϥ ⲛ̅ⲟⲩⲭⲗⲁⲙⲏⲥ ⲛ̅ⲕⲟⲕⲕⲟⲥ.
  <span style="color:#b00e23">(ⲕ̅ⲑ̅)</span> ⲁⲩⲱ ⲁⲩϣⲱⲛⲧ ⲛ̅ⲟⲩⲕⲗⲟⲙ ⲉⲃⲟⲗ ϩⲛ̅
  ⲛ̅ϣⲟⲛⲧⲉ ⲁⲩⲧⲁⲗⲟ ⲙ̅ⲙⲟϥ ⲉϩⲣⲁⲓ ⲉϫⲛ̅ ⲧⲉϥⲁⲡⲉ. ⲁⲩⲱ ⲟⲩⲕⲁϣ ϩⲛ̅ ⲧⲉϥϭⲓϫ ⲛ̅ⲟⲩⲛⲁⲙ.
  ⲁⲩⲡⲁϩⲧⲟⲩ ⲇⲉ ⲙ̅ⲡⲉϥⲙ̅ⲧⲟ ⲉⲃⲟⲗ ⲉⲩⲥⲱⲃⲉ ⲙ̅ⲙⲟϥ ⲉⲩϫⲱ ⲙ̅ⲙⲟⲥ ϫⲉ ⲭⲁⲓⲣⲉ ⲡⲣ̅ⲣⲟ ⲛ̅ⲛⲓⲟⲩⲇⲁⲓ.
  <span style="color:#b00e23">(ⲗ̅)</span> ⲁⲩⲛⲉϫ ⲡⲁϭⲥⲉ ⲇⲉ ⲉϩⲟⲩⲛ ⲉϩⲣⲁϥ ⲁⲩϫⲓ
  ⲙ̅ⲡⲕⲁϣ ⲁⲩⲣⲱϩⲧ̅ ⲙ̅ⲙⲟϥ ⲉϩⲣⲁⲓ ⲉϫⲛ̅ ⲧⲉϥⲁⲡⲉ. <span style=
  "color:#b00e23">(ⲗ̅ⲁ̅)</span> ⲛ̅ⲧⲉⲣⲟⲩⲥⲱⲃⲉ ⲇⲉ ⲙ̅ⲙⲟϥ ⲁⲩⲕⲱ ⲙ̅ⲙⲟϥ ⲕⲁϩⲏⲩ
  ⲛ̅ⲧⲉⲭⲗⲁⲙⲏⲥ ⲁⲩϯ ϩⲓⲱⲱϥ ⲛ̅ⲛⲉϥϩⲟⲓⲧⲉ. ⲁⲩϫⲓ ⲙ̅ⲙⲟϥ ⲉⲃⲟⲗ ⲉⲥⲧⲁⲩⲣⲟⲩ ⲙ̅ⲙⲟϥ. <span style=
  "color:#b00e23">(ⲗ̅ⲃ̅)</span> ⲉⲩⲛⲏⲩ ⲇⲉ ⲉⲃⲟⲗ ⲁⲩϩⲉ ⲉⲩⲣⲱⲙⲉ ⲛ̅ⲕⲩⲣⲏⲛⲛⲁⲓⲟⲥ ⲉⲡⲉϥⲣⲁⲛ
  ⲡⲉ ⲥⲓⲙⲱⲛ. ⲁⲩⲕⲱⲱⲃⲉ ⲙ̅ⲡⲁⲓ ϫⲉⲕⲁⲥ ⲉϥⲉϥⲓ ⲙ̅ⲡⲉϥⲥⲧⲁⲩⲣⲟⲥ. <span style=
  "color:#b00e23">(ⲗ̅ⲅ̅)</span> ⲛ̅ⲧⲉⲣⲟⲩⲉⲓ ⲇⲉ ⲉϩⲣⲁⲓ ⲉⲩⲙⲁ ⲛ̅ϣⲁⲩⲙⲟⲩⲧⲉ ⲉⲣⲟϥ ϫⲉ
  ⲅⲟⲗⲅⲟⲑⲁ ⲉⲧⲉ ⲡⲙⲁ ⲙ̅ⲡⲉⲕⲣⲁⲛⲓⲟⲛ ⲡⲉ. <span style="color:#b00e23">(ⲗ̅ⲇ̅)</span> ⲁⲩϯ
  ⲛⲁϥ ⲛ̅ⲟⲩⲏⲣⲡ ⲉⲥⲟⲟϥ ⲉϥⲧⲏϩ ϩⲓ ⲥⲓϣⲉ. ⲛ̅ⲧⲉⲣⲉϥⲧⲟⲡϥ̅ ⲇⲉ ⲙ̅ⲡⲉϥⲟⲩⲱϣ ⲉⲥⲟⲟϥ.
  <span style="color:#b00e23">(ⲗ̅ⲉ̅)</span> ⲛ̅ⲧⲉⲣⲟⲩⲥⲧⲁⲩⲣⲟⲩ ⲇⲉ ⲙ̅ⲙⲟϥ ⲁⲩⲡⲱϣ
  ⲛ̅ⲛⲉϥϩⲟⲓⲧⲉ ⲉϩⲣⲁⲩ ⲁⲩⲛⲉϫ ⲕⲗⲏⲣⲟⲥ ⲉϩⲣⲁⲓ ⲉϫⲱⲟⲩ. <span style=
  "color:#b00e23">(ⲗ̅ⲋ̅)</span> ⲁⲩⲱ ⲛⲉⲩϩⲙⲟⲟⲥ ⲉⲩϩⲁⲣⲉϩ ⲉⲣⲟϥ ϩⲙ̅ ⲡⲙⲁ ⲉⲧⲙ̅ⲙⲁⲩ.
  <span style="color:#b00e23">(ⲗ̅ⲍ̅)</span> ⲁⲩⲕⲱ ⲇⲉ ⲛ̅ⲧⲉϥⲁⲓⲧⲓⲁ ⲉⲥⲥⲏϩ ⲉϩⲣⲁⲓ ⲉϫⲛ̅
  ⲧⲉϥⲁⲡⲉ ϫⲉ ⲡⲁⲓ ⲡⲉ ⲡⲣ̅ⲣⲟ ⲛ̅ⲛ̅ⲓⲟⲩⲇⲁⲓ. <span style="color:#b00e23">(ⲗ̅ⲏ̅)</span>
  ⲧⲟⲧⲉ ⲁⲩⲥⲧⲁⲩⲣⲟⲩ ⲛⲙ̅ⲙⲁϥ ⲛ̅ⲕⲉⲥⲟⲟⲛⲉ ⲥⲛⲁⲩ. ⲟⲩⲁ ϩⲓ ⲟⲩⲛⲁⲙ ⲙ̅ⲙⲟϥ ⲁⲩⲱ ⲟⲩⲁ ϩⲓ ϩⲃⲟⲩⲣ
  ⲙ̅ⲙⲟϥ. <span style="color:#b00e23">(ⲗ̅ⲑ̅)</span> ⲛⲉⲧⲛⲏⲩ ⲇⲉ ⲉⲃⲟⲗ ϩⲓⲧⲟⲟⲧϥ̅
  ⲛⲉⲩϫⲓ ⲟⲩⲁ ⲉⲣⲟϥ ⲉⲩⲕⲓⲙ ⲛ̅ⲛⲉⲩⲁⲡⲏⲩⲉ. <span style="color:#b00e23">(ⲙ̅)</span> ⲉⲩϫⲱ
  ⲙ̅ⲙⲟⲥ. ϫⲉ ⲡⲉⲧⲃⲱⲗ ⲉⲃⲟⲗ ⲙ̅ⲡⲣ̅ⲡⲉ ⲉⲧⲕⲱⲧ ⲙ̅ⲙⲟϥ ⲛ̅ϣⲟⲙⲛⲧ ⲛ̅ϩⲟⲟⲩ ⲙⲁⲧⲟⲩϫⲟⲕ. ⲉϣϫⲉ ⲛ̅ⲧⲟⲕ
  ⲡⲉ ⲡϣⲏⲣⲉ ⲙ̅ⲡⲛⲟⲩⲧⲉ ⲁⲙⲟⲩ ⲉⲡⲉⲥⲏⲧ ϩⲓ ⲡⲉⲥⲧⲁⲩⲣⲟⲩ. <span style=
  "color:#b00e23">(ⲙ̅ⲁ̅)</span> ϩⲟⲙⲟⲓⲱⲥ ⲇⲉ ⲛ̅ⲁⲣⲭⲓⲉⲣⲉⲩⲥ ⲛⲉⲩⲥⲱⲃⲉ ⲙ̅ⲙⲟϥ ⲙⲛ̅
  ⲛⲉⲅⲣⲁⲙⲙⲁⲧⲉⲩⲥ. ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ ⲉⲩϫⲱ ⲙ̅ⲙⲟⲥ <span style=
  "color:#b00e23">(ⲙ̅ⲃ̅)</span> ϫⲉ ⲁϥⲧⲟⲩϫⲉ ϩⲉⲛⲕⲟⲟⲩⲉ ⲉⲓⲉ ⲙⲛ̅ ϣϭⲟⲙ ⲙ̅ⲙⲟϥ ⲉⲧⲟⲩϫⲟϥ.
  ⲡⲣ̅ⲣⲟ ⲙ̅ⲡⲓⲏⲗ ⲡⲉ ⲙⲁⲣⲉϥⲉⲓ ⲉⲡⲉⲥⲏⲧ ⲧⲉⲛⲟⲩ ϩⲓ ⲡⲉⲥⲧⲁⲩⲣⲟⲥ ⲛ̅ⲧⲉⲛⲡⲓⲥⲧⲉⲩⲉ ⲉⲣⲟϥ.
  <span style="color:#b00e23">(ⲙ̅ⲅ̅)</span> ⲉϣϫⲉ ⲁϥⲛⲁϩⲧⲉ ⲉⲡⲛⲟⲩⲧⲉ ⲉⲡⲛⲟⲩⲧⲉ
  ⲙⲁⲣⲉϥⲛⲁϩⲙⲉϥ ⲧⲉⲛⲟⲩ. ⲉϣϫⲉ ϥⲟⲩⲁϣϥ̅. ⲁϥϫⲟⲟⲥ ⲅⲁⲣ ϫⲉ ⲁⲛⲅ̅ ⲡϣⲏⲣⲉ ⲙ̅ⲡⲛⲟⲩⲧⲉ.
  <span style="color:#b00e23">(ⲙ̅ⲇ̅)</span> ⲛ̅ⲕⲉⲥⲟⲟⲛⲉ ⲇⲉ ⲛ̅ⲧⲁⲩⲥⲧⲁⲩⲣⲟⲩ ⲙ̅ⲙⲟⲟⲩ
  ⲛⲙ̅ⲙⲁϥ. ⲛⲉⲩϫⲱ ϩⲱⲟⲩ ⲙ̅ⲡⲁⲓ ⲉⲩⲛⲟϭⲛⲉϭ ⲙ̅ⲙⲟϥ. <span style=
  "color:#b00e23">(ⲙ̅ⲉ̅)</span> ϫⲓⲛ ⲉⲡⲛⲁⲩ ⲇⲉ ⲛ̅ϫⲡⲥⲟ ⲙ̅ⲡⲉϩⲟⲟⲩ ⲟⲩⲕⲁⲕⲉ ⲁϥϣⲱⲡⲉ
  ⲉϩⲣⲁⲓ ϩⲓϫⲙ̅ ⲡⲕⲁϩ ⲧⲏⲣϥ̅ ϣⲁ ⲡⲛⲁⲩ ⲛ̅ϫⲡⲯⲓⲧⲉ. <span style=
  "color:#b00e23">(ⲙ̅ⲋ̅)</span> ϩⲙ̅ ⲡⲛⲁⲩ ⲇⲉ ⲛ̅ϫⲡⲯⲓⲧⲉ. ⲁϥϫⲓ ϣⲕⲁⲕ ⲉⲃⲟⲗ ⲛ̅ϭⲓ ⲓ̅ⲥ̅
  ϩⲛ̅ ⲟⲩⲛⲟϭ ⲛ̅ⲥⲙⲏ ⲉϥϫⲱ ⲙ̅ⲙⲟⲥ. ϫⲉ ⲉⲗⲱⲉⲓ ⲉⲗⲱⲉⲓ. ⲗⲁⲙⲁⲥ. ⲁⲃⲁⲕⲧⲁⲛⲉⲓ. ⲉⲧⲉ ⲡⲁⲓ ⲡⲉ
  ⲡⲁⲛⲟⲩⲧⲉ ⲡⲁⲛⲟⲩⲧⲉ ⲉⲧⲃⲉ ⲟⲩ ⲁⲕⲕⲁⲁⲧ ⲛ̅ⲥⲱⲕ. <span style=
  "color:#b00e23">(ⲙ̅ⲍ̅)</span> ϩⲟⲓⲛⲉ ⲇⲉ ⲛ̅ⲛⲉⲧⲁϩⲉⲣⲁⲧⲟⲩ ϩⲙ̅ ⲡⲙⲁ ⲉⲧⲙ̅ⲙⲁⲩ
  ⲛ̅ⲧⲉⲣⲟⲩⲥⲱⲧⲙ̅ ⲛⲉⲩϫⲱ ⲙ̅ⲙⲟⲥ ϫⲉ ⲉⲣⲉ ⲡⲁⲓ ⲙⲟⲩⲧⲉ ⲉϩⲏⲗⲓⲁⲥ. <span style=
  "color:#b00e23">(ⲙ̅ⲏ̅)</span> ⲁ ⲟⲩⲁ ⲇⲉ ⲉⲃⲟⲗ ⲛ̅ϩⲏⲧⲟⲩ ⲡⲱⲧ ⲛ̅ⲧⲉⲩⲛⲟⲩ ⲁϥϫⲓ
  ⲛ̅ⲟⲩⲥⲡⲟⲅⲅⲟⲥ ⲁϥⲙⲁϩⲥ̅ ⲛ̅ϩⲙϫ̅ ⲁϥⲙⲟⲣⲉⲥ ⲉⲩⲕⲁϣ ⲁϥⲧⲥⲟ ⲙ̅ⲙⲟϥ. <span style=
  "color:#b00e23">(ⲙ̅ⲑ̅)</span> ⲡⲕⲉⲥⲉⲉⲡⲉ ⲇⲉ ⲛⲉⲩϫⲱ ⲙ̅ⲙⲟⲥ ϫⲉ ϭⲱ ⲛ̅ⲧⲛ̅ⲛⲁⲩ ϫⲉ
  ϩⲏⲗⲓⲁⲥ ⲛⲏⲩ ⲉⲛⲟⲩϩⲙ̅ ⲙ̅ⲙⲟϥ. <span style="color:#b00e23">(ⲛ̅)</span> ⲓ̅ⲥ̅ ⲇⲉ
  ⲁϥϫⲓ ϣⲕⲁⲕ ⲉⲃⲟⲗ. ϩⲛ̅ ⲟⲩⲛⲟϭ ⲛ̅ⲥⲙⲏ ⲁϥⲕⲱ ⲙ̅ⲡⲉⲡⲛ̅ⲁ̅. <span style=
  "color:#b00e23">(ⲛ̅ⲁ̅)</span> ⲁⲩⲱ ⲉⲓⲥ ϩⲏⲏⲧⲉ ⲡⲕⲁⲧⲁⲡⲉⲧⲁⲥⲙⲁ ⲙ̅ⲡⲣ̅ⲡⲉ ⲁϥⲡⲱϩ ϫⲓⲛ
  ⲧⲡⲉ ⲉⲡⲉⲥⲏⲧ. ⲁϥⲣ̅ ⲥⲛⲁⲩ. ⲡⲕⲁϩ ⲁϥⲛⲟⲉⲓⲛ. ⲁⲩⲱ ⲙ̅ⲡⲉⲧⲣⲁ ⲁⲩⲡⲱϩ. <span style=
  "color:#b00e23">(ⲛ̅ⲃ̅)</span> ⲛⲉⲙ̅ϩⲁⲁⲩ ⲁⲩⲟⲩⲱⲛ ⲁⲩⲧⲱⲟⲩⲛ ⲛ̅ϭⲓ ϩⲁϩ ⲛ̅ⲥⲱⲙⲁ
  ⲛ̅ⲛⲉⲧⲟⲩⲁⲁⲃ ⲛ̅ⲧⲁⲩⲛ̅ⲕⲟⲧⲕ̅. <span style="color:#b00e23">(ⲛ̅ⲅ̅)</span> ⲁⲩⲉⲓ ⲉⲃⲟⲗ
  ϩⲛ̅ ⲛ̅ⲙ̅ϩⲁⲁⲩ. ⲙⲛ̅ⲛ̅ⲥⲁ ⲧⲣⲉⲩⲧⲱⲟⲩⲛ ⲇⲉ ⲁⲩⲃⲱⲕ ⲉϩⲟⲩⲛ ⲉⲧⲡⲟⲗⲓⲥ ⲉⲧⲟⲩⲁⲁⲃ ⲁⲩⲟⲩⲟⲛϩⲟⲩ ⲉⲃⲟⲗ
  ⲛ̅ϩⲁϩ. <span style="color:#b00e23">(ⲛ̅ⲇ̅)</span> ⲡϩⲉⲕⲁⲧⲟⲛⲧⲁⲣⲭⲟⲥ ⲇⲉ ⲙⲛ̅
  ⲛⲉⲧⲛ̅ⲙ̅ⲙⲁϥ ⲉⲧϩⲁⲣⲉϩ ⲉⲓ̅ⲥ̅ ⲛ̅ⲧⲉⲣⲟⲩⲛⲁⲩ ⲉⲡⲕⲙ̅ⲧⲟ ⲙⲛ̅ ⲛⲉⲛⲧⲁⲩϣⲱⲡⲉ ⲁⲩⲣ̅ϩⲟⲧⲉ ⲉⲙⲁⲧⲉ
  ⲉⲩϫⲱ ⲙ̅ⲙⲟⲥ. ϫⲉ ⲛⲁⲙⲉ ⲛⲉ ⲡϣⲏⲣⲉ ⲙ̅ⲡⲛⲟⲩⲧⲉ ⲡⲉ ⲡⲁⲓ. <span style=
  "color:#b00e23">(ⲛ̅ⲉ̅)</span> ⲉⲛⲉⲩ ⲙ̅ⲙⲁⲩ ⲇⲉ ⲛ̅ϭⲓ ⲟⲩⲙⲏⲏϣⲉ ⲛ̅ⲥϩⲓⲙⲉ ⲉⲩϭⲱϣⲧ̅
  ⲙ̅ⲡⲟⲩⲉ ⲛⲁⲓ ⲛ̅ⲧⲁⲩⲟⲩⲁϩⲟⲩ ⲛ̅ⲥⲁ ⲓ̅ⲥ̅ ⲉⲃⲟⲗ ϩⲛ̅ ⲧⲅⲁⲗⲓⲗⲁⲓⲁ ⲉⲩⲇⲓⲁⲕⲟⲛⲉⲓ ⲛⲁϥ.
  <span style="color:#b00e23">(ⲛ̅ⲋ̅)</span> ⲛⲁⲓ ⲉⲩⲉⲃⲟⲗ ⲛ̅ϩⲏⲧⲟⲩ ⲧⲉ ⲙⲁⲣⲓⲁ
  ⲧⲙⲁⲅⲇⲁⲗⲏⲛⲏ ⲙⲛ̅ ⲙⲁⲣⲓⲁ ⲧⲁ ⲓⲁⲕⲱⲃⲟⲥ. ⲙⲛ̅ ⲧⲙⲁⲁⲩ ⲛ̅ⲓⲱⲥⲏ ⲁⲩⲱ ⲧⲙⲁⲁⲩ ⲛ̅ⲛ̅ϣⲏⲣⲉ
  ⲛ̅ⲍⲉⲃⲉⲇⲁⲓⲟⲥ. <span style="color:#b00e23">(ⲛ̅ⲍ̅)</span> ⲣⲟⲩϩⲉ ⲇⲉ ⲛ̅ⲧⲉⲣⲉϥϣⲱⲡⲉ
  ⲁϥⲉⲓ ⲛ̅ϭⲓ ⲟⲩⲣⲱⲙⲉ ⲛ̅ⲣⲙ̅ⲙⲁⲟ ⲉⲃⲟⲗ ϩⲛ̅ ⲁⲣⲓⲙⲁⲑⲁⲓⲁ ⲉⲡⲉϥⲣⲁⲛ ⲡⲉ ⲓⲱⲥⲏⲫ. ⲡⲁⲓ
  ⲉⲁϥⲙⲁⲑⲏⲧⲉⲩⲉ ⲛ̅ⲓ̅ⲥ̅. <span style="color:#b00e23">(ⲛ̅ⲏ̅)</span> ⲁϥϯ ⲡⲉϥⲟⲩⲟⲓ ⲇⲉ
  ⲉⲡⲓⲗⲁⲧⲟⲥ. ⲁϥⲁⲓⲧⲉⲓ ⲙ̅ⲡⲥⲱⲙⲁ ⲛ̅ⲓ̅ⲥ̅. ⲧⲟⲧⲉ ⲡⲓⲗⲁⲧⲟⲥ ⲁϥⲟⲩⲉϩⲥⲁϩⲛⲉ ⲉⲧⲣⲉⲩⲧⲁⲁϥ ⲛⲁϥ.
  <span style="color:#b00e23">(ⲛ̅ⲑ̅)</span> ⲁϥϫⲓ ⲇⲉ ⲙ̅ⲡⲥⲱⲙⲁ ⲛ̅ϭⲓ ⲓⲱⲥⲏⲫ ⲁϥⲕⲱⲱⲥ
  ⲙ̅ⲙⲟϥ ϩⲛ̅ ⲟⲩⲥⲓⲛⲇⲱⲛ ⲉⲥⲣⲁϩⲉ. <span style="color:#b00e23">(ⲝ̅)</span> ⲁϥⲕⲱ ⲙ̅ⲙⲟϥ
  ϩⲙ̅ ⲡⲉϥⲙ̅ϩⲁⲁⲩ ⲛ̅ⲃⲣ̅ⲣⲉ ⲡⲁⲓ ⲛ̅ⲧⲁϥⲕⲉϩⲕⲱϩϥ ϩⲣⲁⲓ ϩⲛ̅ ⲧⲡⲉⲧⲣⲁ. ⲁϥⲥⲕⲟⲣⲕⲣ̅ ⲛ̅ⲟⲩⲛⲟϭ
  ⲛ̅ⲱⲛⲉ ⲉⲣⲙ̅ ⲡⲣⲟ ⲙ̅ⲡⲉⲙ̅ϩⲁⲁⲩ ⲁϥⲃⲱⲕ. <span style="color:#b00e23">(ⲝ̅ⲁ̅)</span>
  ⲉⲛⲉⲥ ⲙ̅ⲙⲁⲩ ⲇⲉ ⲛ̅ϭⲓ ⲙⲁⲣⲓⲁ ⲧⲙⲁⲅⲇⲁⲗⲏⲛⲏ. ⲙⲛ̅ ⲧⲕⲉⲙⲁⲣⲓⲁ ⲉⲩϩⲙⲟⲟⲥ ⲙ̅ⲡⲉⲙⲧⲟ ⲉⲃⲟⲗ
  ⲙ̅ⲡⲧⲁⲫⲟⲥ. <span style="color:#b00e23">(ⲝ̅ⲃ̅)</span> ⲉⲡⲉϥⲣⲁⲥⲧⲉ ⲇⲉ ⲉⲧⲉ ⲙⲛ̅ⲛ̅ⲥⲁ
  ⲧⲡⲁⲣⲁⲥⲕⲉⲩⲏ ⲡⲉ. ⲁⲩⲥⲱⲟⲩϩ ⲉϩⲟⲩⲛ ⲛ̅ϭⲓ ⲛ̅ⲁⲣⲭⲓⲉⲣⲉⲩⲥ ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ ⲉⲡⲓⲗⲁⲧⲟⲥ.
  <span style="color:#b00e23">(ⲝ̅ⲅ̅)</span> ⲉⲩϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲁⲛⲣ̅ⲡⲙⲉⲉⲩⲉ ϫⲉ
  ⲡⲉⲓⲡⲗⲁⲛⲟⲥ ⲁϥϫⲟⲟⲥ ϫⲓⲛ ⲉϥⲟⲛϩ̅. ϫⲉ ϯⲛⲁⲧⲱⲟⲩⲛ ⲙⲛ̅ⲛ̅ⲥⲁ ϣⲟⲙⲛ̅ⲧ ⲛ̅ϩⲟⲟⲩ. <span style=
  "color:#b00e23">(ⲝ̅ⲇ̅)</span> ⲟⲩⲉϩⲥⲁϩⲛⲉ ϭⲉ ⲉⲧⲣⲉⲛⲱⲣϫ̅ ⲙ̅ⲡⲧⲁⲫⲟⲥ ϣⲁ ⲡⲙⲉϩϣⲟⲙⲛ̅ⲧ
  ⲛ̅ϩⲟⲟⲩ. ⲙⲏⲡⲟⲧⲉ ⲛ̅ⲥⲉⲉⲓ ⲛ̅ϭⲓ ⲛⲉϥⲙⲁⲑⲏⲧⲏⲥ ⲛ̅ⲥⲉϥⲓⲧϥ̅ ⲛ̅ϫⲓⲟⲩⲉ ⲛ̅ⲥⲉϫⲟⲟⲥ ⲙ̅ⲡⲗⲁⲟⲥ ϫⲉ
  ⲁϥⲧⲱⲟⲩⲛ ⲉⲃⲟⲗ ϩⲛ̅ ⲛⲉⲧⲙⲟⲟⲩⲧ. ⲛ̅ⲧⲉ ⲑⲁⲏ ⲙ̅ⲡⲗⲁⲛⲏ ⲑⲟ ⲉⲧϣⲟⲣⲡ̅. <span style=
  "color:#b00e23">(ⲝ̅ⲉ̅)</span> ⲡⲉϫⲁϥ ⲛⲁⲩ ⲛ̅ϭⲓ ⲡⲓⲗⲁⲧⲟⲥ. ϫⲉ ϫⲓ ⲛ̅ⲧⲕⲟⲩⲥⲧⲱⲇⲓⲁ
  ⲛ̅ⲧⲉⲧⲛ̅ⲃⲱⲕ ⲛ̅ⲧⲉⲧⲛ̅ⲟⲣϫϥ̅ ⲛ̅ⲑⲉ ⲉⲧⲉⲧⲛ̅ⲥⲟⲟⲩⲛ ⲙ̅ⲙⲟⲥ. <span style=
  "color:#b00e23">(ⲝ̅ⲋ̅)</span> ⲛ̅ⲧⲟⲟⲩ ⲇⲉ ⲁⲩⲃⲱⲕ ⲁⲩⲱⲣϫ̅ ⲙ̅ⲡⲧⲁⲫⲟⲥ ⲉⲁⲩⲥⲫⲣⲁⲅⲓⲍⲉ
  ⲙ̅ⲡⲱⲛⲉ ⲙⲛ̅ ⲧⲕⲟⲩⲥⲧⲱⲇⲓⲁ.</p>

  <h3 id="gospel_of_st._matthew28">28</h3>

  <p><span style="color:#b00e23">(ⲁ̅)</span> ⲣⲟⲩϩⲉ ⲇⲉ ⲙ̅ⲡⲥⲁⲃⲃⲁⲧⲟⲛ ⲉϩⲧⲟⲟⲩⲉ
  ⲛ̅ⲥⲟⲩⲁ ⲙ̅ⲡⲥⲁⲃⲃⲁⲧⲟⲛ. ⲁⲥⲉⲓ ⲛ̅ϭⲓ ⲙⲁⲣⲓⲁ ⲧⲙⲁⲅⲇⲁⲗⲏⲛⲏ ⲙⲛ̅ ⲧⲕⲉⲙⲁⲣⲓⲁ ⲉⲛⲁⲩ ⲉⲡⲧⲁⲫⲟⲥ.
  <span style="color:#b00e23">(ⲃ̅)</span> ⲁⲩⲱ ⲉⲓⲥ ϩⲏⲏⲧⲉ ⲉⲓⲥ ⲟⲩⲛⲟϭ ⲛ̅ⲕⲙ̅ⲧⲟ
  ⲁϥϣⲱⲡⲉ. ⲡⲁⲅⲅⲉⲗⲟⲥ ⲅⲁⲣ ⲙ̅ⲡϫⲟⲉⲓⲥ ⲁϥⲉⲓ ⲉⲡⲉⲥⲏⲧ ϩⲛ̅ ⲧⲡⲉ ⲁϥϯ ⲡⲉϥⲟⲩⲟⲓ ⲁϥⲥⲕⲟⲣⲕⲣ̅
  ⲙ̅ⲡⲱⲛⲉ. ⲁϥϩⲙⲟⲟⲥ ⲉϩⲣⲁⲓ ⲉϫⲱϥ. <span style="color:#b00e23">(ⲅ̅)</span> ⲡⲉϥⲉⲓⲛⲉ
  ⲇⲉ ⲛⲉϥⲟ ⲛ̅ⲑⲉ ⲛ̅ⲟⲩⲉ&lt;ⲃ&gt;{ϥ}ⲣⲏϭⲉ. ⲁⲩⲱ ⲧⲉϥϩⲃⲥⲱ ⲛⲉⲥⲟⲩⲟⲃϣ ⲛ̅ⲑⲉ ⲛ̅ⲟⲩⲭⲓⲱⲛ.
  <span style="color:#b00e23">(ⲇ̅)</span> ⲉⲃⲟⲗ ⲇⲉ ϩⲛ̅ ⲧⲉϥϩⲟⲧⲉ ⲁⲩⲛⲟⲉⲓⲛ ⲛ̅ϭⲓ
  ⲛⲉⲧϩⲁⲣⲉϩ. ⲁⲩϣⲱⲡⲉ ⲛ̅ⲑⲉ ⲛ̅ⲛⲉⲧⲙⲟⲟⲩⲧ. <span style="color:#b00e23">(ⲉ̅)</span>
  ⲁϥⲟⲩⲱϣⲃ̅ ⲇⲉ ⲛ̅ϭⲓ ⲡⲁⲅⲅⲉⲗⲟⲥ ⲡⲉϫⲁϥ ⲛ̅ⲛⲉϩⲓⲟⲙⲉ. ϫⲉ ⲛ̅ⲧⲱⲧⲛ̅ ⲙ̅ⲡⲣ̅ⲣ̅ϩⲟⲧⲉ. ϯⲥⲟⲟⲩⲛ ⲅⲁⲣ
  ϫⲉ ⲉⲧⲉⲧⲛ̅ϣⲓⲛⲉ ⲛ̅ⲥⲁ ⲓ̅ⲥ̅ ⲡⲉⲛⲧⲁⲩⲥⲧⲁⲩⲣⲟⲩ ⲙ̅ⲙⲟϥ. <span style=
  "color:#b00e23">(ⲋ̅)</span> ⲛϥ̅ⲙ̅ⲡⲉⲓⲙⲁ ⲁⲛ ⲁϥⲧⲱⲟⲩⲛ ⲅⲁⲣ ⲕⲁⲧⲁ ⲑⲉ ⲛ̅ⲧⲁϥϫⲟⲟⲥ.
  ⲁⲙⲏⲓⲧⲛ̅ ⲛ̅ⲧⲉⲧⲛ̅ⲛⲁⲩ ⲉⲡⲙⲁ ⲉⲛⲉϥⲛ̅ϩⲏⲧϥ. <span style="color:#b00e23">(ⲍ̅)</span>
  ⲁⲩⲱ ⲛ̅ⲧⲉⲧⲛ̅ⲃⲱⲕ ϩⲛ̅ ⲟⲩϭⲉⲡⲏ ⲛ̅ⲧⲉⲧⲛ̅ϫⲟⲟⲥ ⲛ̅ⲛⲉϥⲙⲁⲑⲏⲧⲏⲥ ϫⲉ ⲁϥⲧⲱⲟⲩⲛ ⲉⲃⲟⲗ ϩⲛ̅
  ⲛⲉⲧⲙⲟⲟⲩⲧ. ⲁⲩⲱ ⲉⲓⲥ ϩⲏⲏⲧⲉ ϥⲛⲁⲣϣⲟⲣⲡ̅ ⲉⲣⲱⲧⲛ̅ ⲉⲧⲅⲁⲗⲓⲗⲁⲓⲁ ⲉⲧⲉⲧⲛⲁⲛⲁⲩ ⲉⲣⲟϥ ϩⲙ̅ ⲡⲙⲁ
  ⲉⲧⲙ̅ⲙⲁⲩ. ⲉⲓⲥ ϩⲏⲏⲧⲉ ⲁⲓϫⲟⲟⲥ ⲛⲏⲧⲛ̅. <span style="color:#b00e23">(ⲏ̅)</span>
  ⲁⲩⲃⲱⲕ ϩⲛ̅ ⲟⲩϭⲉⲡⲏ ⲉⲃⲟⲗ ϩⲙ̅ ⲡⲉⲙ̅ϩⲁⲁⲩ ⲁⲩⲡⲱⲧ ϩⲛ̅ ⲟⲩϩⲟⲧⲉ ⲙⲛ̅ ⲟⲩⲛⲟϭ ⲛ̅ⲣⲁϣⲉ ⲉϫⲓ ⲡⲟⲩⲱ
  ⲛ̅ⲛⲉϥⲙⲁⲑⲏ&lt;ⲧⲏ&gt;ⲥ. <span style="color:#b00e23">(ⲑ̅)</span> ⲁⲩⲱ ⲉⲓⲥ ϩⲏⲏⲧⲉ
  ⲉⲓⲥ ⲓ̅ⲥ̅ ⲁϥⲧⲱⲙⲛⲧ̅ ⲉⲣⲟⲟⲩ ⲉϥϫⲱ ⲙ̅ⲙⲟⲥ ϫⲉ ⲭⲁⲓⲣⲁⲓⲧⲉ. ⲛ̅ⲧⲟⲟⲩ ⲇⲉ ⲁⲩϯ ⲡⲉⲩⲟⲩⲟⲓ ⲉⲣⲟϥ
  ⲁⲩⲁⲙⲁϩⲧⲉ ⲛ̅ⲛⲉϥⲟⲩⲉⲣⲏⲧⲉ ⲁⲩⲟⲩⲱϣⲧ̅ ⲛⲁϥ. <span style="color:#b00e23">(ⲓ̅)</span>
  ⲡⲉϫⲁϥ ⲛⲁⲩ ⲛ̅ϭⲓ ⲓ̅ⲥ̅ ϫⲉ ⲙ̅ⲡⲣ̅ⲣ̅ϩⲟⲧⲉ ⲃⲱⲕ ⲛ̅ⲧⲉⲧⲛ̅ϫⲓ ⲡⲟⲩⲱ ⲛ̅ⲛⲁⲥⲛⲏⲩ ϫⲉⲕⲁⲥ ⲉⲩⲛⲁⲃⲱⲕ
  ⲉϩⲣⲁⲓ ⲉⲧⲅⲁⲗⲓⲗⲁⲓⲁ ⲉⲩⲛⲁⲛⲁⲩ ⲅⲁⲣ ⲉⲣⲟⲓ ϩⲙ̅ ⲡⲙⲁ ⲉⲧⲙ̅ⲙⲁⲩ. <span style=
  "color:#b00e23">(ⲓ̅ⲁ̅)</span> ⲛ̅ⲧⲟⲟⲩ ⲇⲉ ⲉⲩⲃⲏⲕ ⲉⲓⲥ ϩⲟⲓⲛⲉ ⲛ̅ⲧⲕⲟⲩⲥⲧⲱⲇⲓⲁ ⲁⲩⲃⲱⲕ
  ⲉϩⲟⲩⲛ ⲉⲧⲡⲟⲗⲓⲥ ⲁⲩϫⲓ ⲡⲟⲩⲱ ⲛ̅ⲛ̅ⲁⲣⲭⲓⲉⲣⲉⲩⲥ ⲛ̅ⲛⲉⲛⲧⲁⲩϣⲱⲡⲉ ⲧⲏⲣⲟⲩ. <span style=
  "color:#b00e23">(ⲓ̅ⲃ̅)</span> ⲁⲩⲥⲱⲟⲩϩ ⲇⲉ ⲉϩⲟⲩⲛ ⲛ̅ⲛⲉⲡⲣⲉⲥⲃⲩⲧⲉⲣⲟⲥ. ⲁⲩϫⲓ
  ⲛ̅ⲟⲩϣⲟϫⲛⲉ ⲁⲩϯ ⲛ̅ϩⲛ̅ⲛⲟϭ ⲛ̅ϩⲟⲙⲛⲧ̅ ⲛ̅ⲙ̅ⲙⲁⲧⲟⲓ. <span style=
  "color:#b00e23">(ⲓ̅ⲅ̅)</span> ⲉⲩϫⲱ ⲙ̅ⲙⲟⲥ ϫⲉ ⲁϫⲓⲥ ϫⲉ ⲛⲉϥⲙⲁⲑⲏⲧⲏⲥ ⲛⲉⲛⲧⲁⲩⲉⲓ
  ⲛ̅ⲧⲉⲩϣⲏ ⲁⲩϥⲓⲧϥ ⲛ̅ϫⲓⲟⲩⲉ ⲉⲛⲛⲕⲟⲧⲕ. <span style="color:#b00e23">(ⲓ̅ⲇ̅)</span>
  ⲉϣⲱⲡⲉ ⲇⲉ ⲉⲩϣⲁⲛⲥⲉⲧⲙ̅ ⲡⲁⲓ ⲛ̅ϭⲓ ⲡϩⲏⲅⲉⲙⲱⲛ ⲁⲛⲟⲛ ⲧⲛⲛⲁⲡⲉⲓⲑⲉ ⲙ̅ⲙⲟϥ ⲛ̅ⲧⲛ̅ⲣ̅ ⲧⲏⲩⲧⲛ̅
  ⲛ̅ⲁⲧⲣⲟⲟⲩϣ. <span style="color:#b00e23">(ⲓ̅ⲉ̅)</span> ⲛ̅ⲧⲟⲟⲩ ⲇⲉ ⲛ̅ⲧⲉⲣⲟⲩϫⲓ
  ⲛ̅ⲛ̅ϩⲟⲙⲛ̅ⲧ ⲁⲩⲉⲓⲣⲉ ⲕⲁⲧⲁ ⲑⲉ ⲛ̅ⲧⲁⲩϯⲥⲃⲱ ⲛⲁⲩ. ⲡⲉⲓϣⲁϫⲉ ⲁϥϯⲥⲟⲉⲓⲧ ϩⲛ̅ ⲛ̅ⲓⲟⲩⲇⲁⲓ ϣⲁ
  ⲉϩⲣⲁⲓ ⲉⲡⲟⲟⲩ ⲛ̅ϩⲟⲟⲩ. <span style="color:#b00e23">(ⲓ̅ⲋ̅)</span> ⲡⲙⲛ̅ⲧⲟⲩⲉ ⲇⲉ
  ⲙ̅ⲙⲁⲑⲏⲧⲏⲥ ⲁⲩⲃⲱⲕ ⲉϩⲣⲁⲓ ⲉⲧⲅⲁⲗⲓⲗⲁⲓⲁ ⲉϩⲣⲁⲓ ⲉⲡⲧⲟⲟⲩ ⲛ̅ⲧⲁϥⲧⲁⲥⲥⲉ ⲛⲁⲩ ⲛ̅ϭⲓ ⲓ̅ⲥ̅.
  <span style="color:#b00e23">(ⲓ̅ⲍ̅)</span> ⲛ̅ⲧⲉⲣⲟⲩⲛⲁⲩ ⲇⲉ ⲉⲣⲟϥ ⲁⲩⲟⲩⲱϣⲧ̅ ⲛⲁϥ
  ϩⲟⲓⲛⲉ ⲇⲉ ⲁⲩⲇⲓⲥⲇⲁⲍⲉ. <span style="color:#b00e23">(ⲓ̅ⲏ̅)</span> ⲁϥϯ ⲡⲉϥⲟⲩⲟⲓ
  ⲉⲣⲟⲟⲩ ⲛ̅ϭⲓ ⲓ̅ⲥ̅ ⲁϥϣⲁϫⲉ ⲛⲙ̅ⲙⲁⲩ ⲉϥϫⲱ ⲙ̅ⲙⲟⲥ. ϫⲉ ⲁⲩϯ ⲛⲁⲓ ⲛ̅ⲉⲝⲟⲩⲥⲓⲁ ⲛⲓⲙ ϩⲛ̅ ⲧⲡⲉ.
  ⲁⲩⲱ ϩⲓϫⲙ̅ ⲡⲕⲁϩ. <span style="color:#b00e23">(ⲓ̅ⲑ̅)</span> ⲃⲱⲕ ϭⲉ ⲛ̅ⲧⲉⲧⲛ̅ϯⲥⲃⲱ
  ⲛ̅ⲛ̅ϩⲉⲑⲛⲟⲥ ⲧⲏⲣⲟⲩ. ⲛ̅ⲧⲉⲧⲛ̅ⲃⲁⲡⲧⲓⲍⲉ ⲙ̅ⲙⲟⲟⲩ ⲉⲡⲣⲁⲛ ⲙ̅ⲡⲉⲓⲱⲧ ⲙⲛ̅ ⲡϣⲏⲣⲉ ⲙⲛ̅ ⲡⲉⲡⲛ̅ⲁ̅
  ⲉⲧⲟⲩⲁⲁⲃ. <span style="color:#b00e23">(ⲕ̅)</span> ⲉⲧⲉⲧⲛ̅ϯⲥⲃⲱ ⲛⲁⲩ ⲉϩⲁⲣⲉϩ ⲉϩⲱⲃ
  ⲛⲓⲙ ⲛ̅ⲧⲁⲓϩⲟⲛⲟⲩ ⲉⲧⲉⲧⲏⲩⲧⲛ̅. ⲁⲩⲱ ⲉⲓⲥ ϩⲏⲏⲧⲉ ⲁⲛⲟⲕ ϯϣⲟⲟⲡ ⲛⲙ̅ⲙⲏⲧⲛ̅ ⲛ̅ⲛⲉϩⲟⲟⲩ ⲧⲏⲣⲟⲩ ϣⲁ
  ⲉϩⲣⲁⲓ ⲉⲧⲥⲩⲛⲧⲉⲗⲉⲓⲁ ⲙ̅ⲡⲁⲓⲱⲛ. ⲡⲉⲩⲁⲅⲅⲉⲗⲓⲟⲛ ⲛ̅ⲕⲁⲧⲁ ⲙⲁⲑⲑⲁⲓⲟⲥ.</p>
</body>
</html>
