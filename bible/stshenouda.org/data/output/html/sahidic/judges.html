<!DOCTYPE html>
<html>
<head>
  <meta charset="utf-8">
  <title>Judges</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="judges">Judges</h2>
  <a href="#judges1">1</a> <a href="#judges2">2</a> <a href="#judges3">3</a>
  <a href="#judges4">4</a> <a href="#judges5">5</a> <a href="#judges6">6</a>
  <a href="#judges7">7</a> <a href="#judges8">8</a> <a href="#judges9">9</a>
  <a href="#judges10">10</a> <a href="#judges11">11</a> <a href=
  "#judges12">12</a> <a href="#judges13">13</a> <a href="#judges14">14</a>
  <a href="#judges15">15</a> <a href="#judges16">16</a> <a href=
  "#judges17">17</a> <a href="#judges18">18</a> <a href="#judges19">19</a>
  <a href="#judges20">20</a> <a href="#judges21">21</a>
  <h3 id="judges1">1</h3>

  <p><span style="color:#b00e23">(ⲁ̅)</span> ⲁⲥϣⲱⲡⲉ ⲇⲉ ⲙⲛ̅ⲛ̅ⲥⲁ ⲧⲣⲉ ⲓ̈ⲏⲥⲟⲩⲥ
  ⲡϣⲏⲣⲉ ⲛ̅ⲛⲁⲩⲏ ⲙⲟⲩ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩϫⲛⲟⲩ ⲡϫⲟⲉⲓⲥ ⲉⲩϫⲱ ⲙ̅ⲙⲟⲥ ϫⲉ ⲛⲓⲙ ⲡⲉⲧⲛⲁⲙⲟⲟϣⲉ
  ϩⲓϩⲏ ⲙ̅ⲙⲟⲛ ⲉⲣⲁⲧⲟⲩ ⲛ̅ⲛⲉⲭⲁⲛⲁⲛⲁⲓⲟⲥ ⲉⲙⲓϣⲉ ⲛⲙ̅ⲙⲁⲩ <span style=
  "color:#b00e23">(ⲃ̅)</span> ⲡⲉϫⲉ ⲡϫⲟⲉⲓⲥ ⲛⲁⲩ ϫⲉ ⲓ̈ⲟⲩⲇⲁⲥ ⲡⲉ ⲡⲉⲧⲛⲁⲙⲟⲟϣⲉ ϩⲓϩⲏ
  ⲙ̅ⲙⲱⲧⲛ̅ ⲉⲓⲥ ϩⲏⲏⲧⲉ ⲁⲓ̈ϯ ⲙ̅ⲡⲕⲁϩ ⲉϩⲣⲁⲓ̈ ⲉⲧⲟⲟⲧϥ̅ ⲁⲩⲱ <span style=
  "color:#b00e23">(ⲅ̅)</span> ⲡⲉϫⲉ ⲓ̈ⲟⲩⲇⲁⲥ ⲛ̅ⲥⲩⲙⲉⲱⲛ ⲡⲉϥⲥⲟⲛ ϫⲉ ⲁⲙⲟⲩ ⲉϩⲣⲁⲓ̈
  ⲛⲙ̅ⲙⲁⲓ̈ ϩⲙ̅ ⲡⲁⲕⲗⲏⲣⲟⲥ ⲛ̅ⲧⲛ̅ⲙⲓϣⲉ ⲙⲛ̅ ⲛⲉⲭⲁⲛⲁⲛⲁⲓⲟⲥ ⲁⲩⲱ ϯⲛⲁⲉⲓ ⲛⲙ̅ⲙⲁⲕ ϩⲣⲁⲓ̈ ϩⲙ̅
  ⲡⲉⲕⲕⲗⲏⲣⲟⲥ ⲁ ⲥⲩⲙⲉⲱⲛ ⲃⲱⲕ ⲛⲙ̅ⲙⲁϥ <span style="color:#b00e23">(ⲇ̅)</span> ⲓ̈ⲟⲩⲇⲁⲥ
  ⲇⲉ ⲁϥⲃⲱⲕ ⲛⲙ̅ⲙⲁϥ ⲉϩⲣⲁⲓ̈ ⲁⲩⲱ ⲡϫⲟⲉⲓⲥ ⲙ̅ⲡⲓⲥⲣⲁⲏⲗ ⲁϥϯ ⲙ̅ⲡⲉⲭⲁⲛⲁⲛⲁⲓⲟⲥ ⲙⲛ̅ ⲡⲉⲫⲉⲣⲉⲍⲁⲓⲟⲥ
  ⲉϩⲣⲁⲓ̈ ⲉⲧⲟⲟⲧⲟⲩ ⲁⲩϩⲱⲧⲃ̅ ⲙ̅ⲙⲟⲟⲩ ϩⲛ̅ ⲃⲉⲍⲉⲕ ⲉⲩⲛⲁⲣ̅ ⲟⲩⲧⲃⲁ ⲛ̅ⲣⲱⲙⲉ <span style=
  "color:#b00e23">(ⲉ̅)</span> ⲁⲩⲱ ⲁⲩⲧⲁϩⲉ ⲁⲇⲱⲛⲓⲃⲉⲍⲉⲕ ⲁⲩ[...] ϩⲣⲁⲓ̈ ϩⲛ̅ ⲃⲉⲍⲉⲕ
  ⲁⲩϩⲱⲧⲃ̅ ⲇⲉ ⲙ̅ⲡⲉⲭⲁⲛⲁⲛⲁⲓⲟⲥ ⲙⲛ̅ ⲡⲉⲫⲉⲣⲉⲍⲁⲓⲟⲥ <span style=
  "color:#b00e23">(ⲋ̅)</span> ⲁⲩⲱ ⲁϥⲡⲱⲧ ⲛ̅ϭⲓ ⲁⲇⲱⲛⲓⲃⲉⲍⲉⲕ ⲁⲩⲡⲱⲧ ⲛ̅ⲥⲱϥ ⲁⲩⲧⲁϩⲟϥ
  ⲁⲩϣⲱⲱⲧ ⲛ̅ϩⲧⲏⲩ ⲛ̅ⲛⲉϥϭⲓϫ ⲙⲛ̅ ϩⲧⲏⲩ ⲛ̅ⲛⲉϥⲟⲩⲉⲣⲏⲧⲉ <span style=
  "color:#b00e23">(ⲍ̅)</span> ⲡⲉϫⲉ ⲁⲇⲱⲛⲓⲃⲉⲍⲉⲕ ϫⲉ ϣⲃⲉ ⲛ̅ⲣ̅ⲣⲟ ⲉⲣⲉϩⲧⲏⲩ ⲛ̅ⲛⲉⲩϭⲓϫ
  ⲙⲛ̅ ⲛⲉⲩⲟⲩⲉⲣⲏⲧⲉ ⲥⲟⲗⲡ̅ ⲉⲃⲟⲗ ⲉⲩⲕⲱⲧϥ̅ ⲛ̅ⲛⲉⲧ ϩⲁⲣⲟⲥ ⲛ̅ⲧⲁⲧⲣⲁⲡⲉⲍⲁ ⲕⲁⲧⲁ ⲑⲉ ϭⲉ
  ⲉⲛⲧⲁⲓ̈ⲁⲁⲥ ⲛⲁⲩ ⲧⲁⲓ ⲧⲉ ⲑⲉ ⲉⲛⲧⲁ ⲡⲛⲟⲩⲧⲉ ⲧⲱⲱⲃⲉ ⲛⲁⲓ̈ ⲁⲩⲱ ⲁⲩⲛ̅ⲧϥ̅ ⲉϩⲣⲁⲓ̈
  ⲉⲑⲓⲉⲣⲟⲩⲥⲁⲗⲏⲙ ⲁϥⲙⲟⲩ ⲙ̅ⲡⲙⲁ ⲉⲧⲙ̅ⲙⲁⲩ <span style="color:#b00e23">(ⲏ̅)</span> ⲁⲩⲱ
  ⲛ̅ϣⲏⲣⲉ ⲛ̅ⲓ̈ⲟⲩⲇⲁⲥ ⲁⲩⲙⲓϣⲉ ⲙⲛ̅ ⲑⲓⲉⲣⲟⲩⲥⲁⲗⲏⲙ ⲁⲩⲙⲓϣⲉ ⲛⲙ̅ⲙⲁⲥ ⲁⲩϫⲓⲧⲥ̅ ⲁⲩⲡⲁⲧⲁⲥⲥⲉ ⲙ̅ⲙⲟⲥ
  ϩⲛ̅ ⲟⲩⲧⲁⲡⲣⲟ ⲛ̅ⲥⲏϥⲉ ⲁⲩⲱ ⲧⲡⲟⲗⲓⲥ ⲁⲩⲣⲟⲕϩⲥ̅ ϩⲛ̅ ⲟⲩⲥⲁⲧⲉ <span style=
  "color:#b00e23">(ⲑ̅)</span> ⲙⲛ̅ⲛ̅ⲥⲁ ⲛⲁⲓ̈ ⲇⲉ ⲁⲩⲉⲓ ⲉϩⲣⲁⲓ̈ ⲛ̅ϭⲓ ⲛ̅ϣⲏⲣⲉ ⲛ̅ⲓ̈ⲟⲩⲇⲁⲥ
  ⲉⲙⲓϣⲉ ⲙⲛ̅ ⲡⲉⲭⲁⲛⲁⲛⲁⲓⲟⲥ ⲡⲉⲧⲟⲩⲏϩ ϩⲛ̅ ⲧⲟⲣⲓⲛⲏ ⲙⲛ̅ ⲡⲥⲁ ⲙ̅ⲡⲣⲏⲥ ⲙⲛ̅ ⲧⲡⲉⲇⲓⲛⲏ ⲉⲧⲉ ⲡⲕⲁϩ
  ⲡⲉ ⲉⲧϩⲓ ⲡⲓϭⲟⲛ <span style="color:#b00e23">(ⲓ̅)</span> ⲁⲩⲱ ⲓ̈ⲟⲩⲇⲁⲥ ⲁϥⲃⲱⲕ
  ⲉⲣⲁⲧϥ̅ ⲙ̅ⲡⲉⲭⲁⲛⲁⲛⲁⲓⲟⲥ ⲡⲉⲧⲟⲩⲏϩ ϩⲛ̅ ⲭⲉⲃⲣⲱⲛ ⲁⲩⲱ ⲭⲉⲃⲣⲱⲛ ⲁⲥⲉⲓ ⲉⲃⲟⲗ ⲉⲙⲓϣⲉ ⲛⲙ̅ⲙⲁϥ
  ⲡⲣⲁⲛ ⲇⲉ ⲛ̅ⲭⲉⲃⲣⲱⲛ ⲛ̅ϣⲟⲣⲡ̅ ⲉⲩⲙⲟⲩⲧⲉ ⲉⲣⲟⲥ ϫⲉ ⲕⲁⲣⲓⲁⲣⲃⲟⲏⲥⲉⲫⲉⲣ ⲁⲩⲱ ⲁⲩϭⲟϫϭϫ̅ ⲛ̅ⲥⲉⲥⲓ
  ⲙⲛ̅ ⲁⲭⲓⲙⲁⲁⲛ ⲙⲛ̅ ⲑⲟⲗⲙⲉⲓ ⲛⲉϫⲡⲟ ⲛ̅ⲉⲛⲁⲕ <span style="color:#b00e23">(ⲓ̅ⲁ̅)</span>
  ⲁⲩⲱ ⲁⲩⲡⲱⲱⲛⲉ ⲉⲃⲟⲗ ⲙ̅ⲡⲙⲁ ⲉⲧⲙ̅ⲙⲁⲩ ⲉⲣⲁⲧⲟⲩ ⲛ̅ⲛⲉⲧⲟⲩⲏϩ ϩⲛ̅ ⲇⲁⲃⲉⲓⲣ ⲡⲣⲁⲛ ⲇⲉ ⲛ̅ⲇⲁⲃⲉⲓⲣ
  ⲛ̅ϣⲟⲣⲡ̅ ⲉⲩⲙⲟⲩⲧⲉ ⲉⲣⲟⲥ ϫⲉ ⲕⲁⲣⲓⲁⲥⲱⲫⲁⲣ ⲉⲧⲉ ⲧⲡⲟⲗⲓⲥ ⲧⲉ ⲛ̅ⲛⲉⲥϩⲁⲓ <span style=
  "color:#b00e23">(ⲓ̅ⲃ̅)</span> ⲁⲩⲱ ⲭⲁⲗⲉⲃ ⲡⲉϫⲁϥ ϫⲉ ⲡⲉⲧⲛⲁⲡⲁⲧⲁⲥⲥⲉ ⲛ̅ⲧⲡⲟⲗⲓⲥ
  ⲛ̅ⲛⲉⲥϩⲁⲓ ⲛϥ̅ϫⲓⲧⲥ̅ ϯⲛⲁϯ ⲛⲁϥ ⲛⲉⲥⲭⲁ ⲧⲁϣⲉⲉⲣⲉ ⲉⲧⲣⲉⲥϣⲱⲡⲉ ⲛⲁϥ ⲛ̅ⲥϩⲓⲙⲉ <span style=
  "color:#b00e23">(ⲓ̅ⲅ̅)</span> ⲁⲩⲱ ⲅⲟⲑⲟⲛⲓⲏⲗ ⲡϣⲏⲣⲉ ⲛ̅ⲅⲉⲛⲉⲍ ⲡⲥⲟⲛ ⲛ̅ⲭⲁⲗⲉⲃ ⲡⲕⲟⲩⲓ̈
  ⲉⲣⲟϥ ⲁϥϫⲓ ⲧⲡⲟⲗⲓⲥ ⲁⲩⲱ ⲭⲁⲗⲉⲃ ⲁϥϯ ⲛⲁϥ ⲛ̅ⲧⲉϥϣⲉⲉⲣⲉ ⲉⲧⲣⲉⲥϣⲱⲡⲉ ⲛⲁϥ ⲛ̅ⲥϩⲓⲙⲉ
  <span style="color:#b00e23">(ⲓ̅ⲇ̅)</span> ⲁⲥϣⲱⲡⲉ ⲇⲉ ⲉⲥⲛⲏⲩⲉ ⲉⲃⲟⲗ ⲁϥⲧⲱⲃⲥ̅ ⲙ̅ⲙⲟⲥ
  ⲉⲧⲣⲉⲥⲁⲓⲧⲓ ⲛ̅ⲟⲩⲥⲱϣⲉ ⲛ̅ⲧⲟⲟⲧϥ̅ ⲙ̅ⲡⲉⲥⲉⲓⲱⲧ ⲁⲩⲱ ⲁⲥⲕⲣⲙ̅ⲣⲙ̅ ⲁⲥϫⲓϣⲕⲁⲕ ⲉⲃⲟⲗ ⲉⲥϩⲓϫⲙ̅
  ⲡϥⲁⲓⲛⲁϩⲃ̅ ϫⲉ ⲉⲛⲧⲁⲕⲧⲁⲁⲧ ⲉⲡⲕⲁϩ ⲙ̅ⲡⲣⲏⲥ ⲡⲉϫⲉ ⲭⲁⲗⲉⲃ ⲛⲁⲥ ϫⲉ ⲁϩⲣⲟ ⲉⲣⲉⲁϩⲉ ⲛ̅ⲟⲩ
  <span style="color:#b00e23">(ⲓ̅ⲉ̅)</span> ⲡⲉϫⲉ ⲉⲥⲭⲁ ⲛⲁϥ ϫⲉ ⲙⲁ ⲛⲁⲓ̈
  ⲛ̅ⲟⲩⲉⲩⲗⲟⲅⲓⲁ ϫⲉ ⲉⲛⲧⲁⲕⲧⲁⲁⲧ ⲉⲡⲕⲁϩ ⲙ̅ⲡⲣⲏⲥ ⲉⲕⲉϯ ⲛⲁⲓ̈ ⲛ̅ⲟⲩⲥⲱⲧⲉ ⲙ̅ⲙⲟⲟⲩ ⲁⲩⲱ ⲭⲁⲗⲉⲃ ⲁϥϯ
  ⲛⲁⲥ ⲕⲁⲧⲁ ⲡⲉⲥϩⲏⲧ ⲛ̅ⲟⲩⲥⲱⲧⲉ ⲛ̅ⲛⲉⲧϫⲟⲥⲉ ⲁⲩⲱ ⲟⲩⲥⲱⲧⲉ ⲛ̅ⲛⲉⲧⲑⲃ̅ⲃⲓⲏⲩ ⲡⲧⲟⲟⲩ ⲙⲛ̅ ⲛⲉⲧⲏⲡ
  ⲉⲣⲟϥ ⲁⲩⲱ ⲡⲉⲧϩⲙ̅ ⲡⲥⲁ ⲙ̅ⲡⲉⲓⲃⲧ <span style="color:#b00e23">(ⲓ̅ⲋ̅)</span> ⲁⲩⲱ
  ⲛ̅ϣⲏⲣⲉ ⲛ̅ⲓ̈ⲱⲃⲁ ⲡⲕⲓⲛⲛⲁⲓⲟⲥ ⲡϣⲟⲙ ⲙ̅ⲙⲱⲩ̈ⲥⲏⲥ ⲁⲩⲉⲓ ⲉϩⲣⲁⲓ̈ ⲉⲧⲡⲟⲗⲓⲥ ⲛ̅ⲛⲉⲫⲟⲓⲛⲓⲝ ⲙⲛ̅
  ⲛ̅ϣⲏⲣⲉ ⲛ̅ⲓ̈ⲟⲩⲇⲁ ⲉⲃⲟⲗ ⲉⲧⲉⲣⲏⲙⲟⲥ ⲧⲉⲧϩⲙ̅ ⲡⲣⲏⲥ ⲛ̅ⲓ̈ⲟⲩⲇⲁ ⲧⲉⲧϩⲛ̅ ⲧⲉϩⲓⲏ ⲛ̅ⲓ̈ ⲉⲡⲉⲥⲏⲧ
  ⲛ̅ⲁⲣⲁⲇ ⲁⲩⲃⲱⲕ ⲁⲩⲟⲩⲱϩ ⲙⲛ̅ ⲡⲗⲁⲟⲥ ⲙ̅ⲡⲁⲙⲁⲗⲏⲕ <span style=
  "color:#b00e23">(ⲓ̅ⲍ̅)</span> ⲁⲩⲱ ⲓ̈ⲟⲩⲇⲁⲥ ⲁϥⲃⲱⲕ ⲙⲛ̅ ⲥⲩⲙⲉⲱⲛ ⲡⲉϥⲥⲟⲛ ⲁⲩϩⲱⲧⲃ̅
  ⲙ̅ⲡⲉⲭⲁⲛⲁⲛⲁⲓⲟⲥ ⲡⲉⲧⲟⲩⲏϩ ϩⲛ̅ ⲥⲉⲫⲉⲕ ⲁⲩϥⲟⲧⲥ̅ ⲉⲃⲟⲗ ⲁⲩⲁⲁⲥ ⲛ̅ⲁⲛⲁⲑⲉⲙⲁ ⲁⲩⲱ ⲁⲩⲙⲟⲩⲧⲉ
  ⲉⲡⲣⲁⲛ ⲛ̅ⲧⲡⲟⲗⲓⲥ ϫⲉ ⲁⲛⲁⲑⲉⲙⲁ <span style="color:#b00e23">(ⲓ̅ⲏ̅)</span> ⲁⲩⲱ
  [ⲓⲟⲩⲇⲁ ⲁⲥⲡⲁⲧⲁⲥⲥⲉⲓ ⲛ̅ⲅⲁⲍⲁ ⲛⲉⲙ ⲛⲉϥⲧⲱϣ ⲧⲏⲣⲟⲩ] ⲟⲩⲇⲉ ⲁⲕⲕⲁⲣⲱⲛ [ⲟⲩⲇⲉ ⲛⲉⲥⲧⲟϣ] ⲟⲩⲇⲉ
  ⲗⲁⲍⲱⲧⲟⲥ ⲟⲩⲇⲉ ⲛⲉⲥⲧⲟϣ <span style="color:#b00e23">(ⲓ̅ⲑ̅)</span> ⲁⲩⲱ ⲡϫⲟⲉⲓⲥ
  ⲛ̅ⲛⲉϥϣⲟⲟⲡ ⲛ̅ⲛ̅ⲓ̈ⲟⲩⲇⲁ ⲁϥⲕⲗⲏⲣⲟⲛⲟⲙⲓ ⲙ̅ⲡⲧⲟⲟⲩ ϫⲉ ⲙ̅ⲡⲟⲩϭⲙ̅ϭⲟⲙ ⲉⲕⲗⲏⲣⲟⲛⲟⲙⲓ ⲛ̅ⲛⲉⲧⲟⲩⲏϩ
  ϩⲙ̅ ⲡⲉⲓⲁ ϫⲉ ϩⲣⲏⲭⲁⲁⲃ ⲁⲥ[....] ⲛⲁⲩ ⲉⲃⲟⲗ ⲁⲩⲱ ⲉⲛⲉⲩϣⲟⲟⲡ ⲛⲁⲩ ⲛ̅ϭⲓ ϩⲉⲛϩⲁⲣⲙⲁ ⲙ̅ⲡⲉⲛⲓⲡⲉ
  <span style="color:#b00e23">(ⲕ̅)</span> ⲁⲩⲱ ⲁϥϯ ⲛⲁϥ ⲭⲉⲃⲣⲱⲛ ⲉⲛⲧⲁ ⲙⲱⲩ̈ⲥⲏⲥ ϣⲁϫⲉ
  ⲛⲙ̅ⲙⲁⲩ ⲁⲩⲱ ⲁϥⲕⲗⲏⲣⲟⲛⲟⲙⲓ ϫⲓⲛ ⲡⲙⲁ ⲉⲧⲙ̅ⲙⲁⲩ ⲛ̅ⲧϣⲟⲙⲧⲉ ⲙ̅ⲡⲟⲗⲓⲥ ⲛ̅ⲛ̅ϣⲏⲣⲉ ⲛ̅ⲉⲛⲁⲕ ⲁⲩⲱ
  ⲁⲩϥⲓ ⲉⲃⲟⲗ ⲙ̅ⲙⲁⲩ ⲙ̅ⲡϣⲟⲙⲛ̅ⲧ ⲛ̅ϣⲏⲣⲉ ⲛ̅ⲉⲛⲁⲕ <span style=
  "color:#b00e23">(ⲕ̅ⲁ̅)</span> ⲁⲩⲱ ⲡⲓⲉⲃⲟⲩⲥⲁⲓⲟⲥ ⲡⲉⲧⲟⲩⲏϩ ϩⲛ̅ ⲑⲓⲉⲣⲟⲩⲥⲁⲗⲏⲙ
  ⲙ̅ⲡⲉⲛϣⲏⲣⲉ ⲛ̅ⲃⲉⲛⲓⲁⲙⲓⲛ ⲕⲗⲏⲣⲟⲛⲟⲙⲓ ⲙ̅ⲙⲟϥ ⲁ ⲡⲓⲉⲃⲟⲩⲥⲁⲓⲟⲥ ⲇⲉ ⲟⲩⲱϩ ⲙⲛ̅ ⲛ̅ϣⲏⲣⲉ
  ⲛ̅ⲃⲉⲛⲓⲁⲙⲓⲛ ϩⲛ̅ ⲑⲓⲉⲣⲟⲩⲥⲁⲗⲏⲙ ϣⲁ ϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ <span style=
  "color:#b00e23">(ⲕ̅ⲃ̅)</span> ⲁⲩⲱ ⲛ̅ϣⲏⲣⲉ ⲛ̅ⲓⲱⲥⲏⲫ ⲁⲩⲉⲓ ⲉϩⲣⲁⲓ̈ ⲉⲃⲁⲓⲑⲏⲗ ⲁⲩⲱ
  ⲡϫⲟⲉⲓⲥ ⲛⲉϥϣⲱⲡⲉ ⲛⲙ̅ⲙⲁⲩ <span style="color:#b00e23">(ⲕ̅ⲅ̅)</span> ⲁⲩⲁⲙⲁϩⲧⲉ
  ⲛ̅ⲃⲁⲓⲑⲏⲗ ⲡⲣⲁⲛ ⲇⲉ ⲛ̅ⲧⲉⲩⲡⲟⲗⲓⲥ ⲛ̅ϣⲟⲣⲡ̅ ⲧⲉ ⲗⲟⲩⲍⲁ <span style=
  "color:#b00e23">(ⲕ̅ⲇ̅)</span> ⲁⲩⲱ ⲁⲩϭⲱϣⲧ̅ ⲛ̅ϭⲓ ⲛⲉⲧⲣⲟⲉⲓⲥ ⲁⲩⲛⲁⲩ ⲉⲩⲣⲱⲙⲉ ⲉⲁϥⲉⲓ
  ⲉⲃⲟⲗ ϩⲛ̅ ⲧⲡⲟⲗⲓⲥ ⲁⲩⲁⲙⲁϩⲧⲉ ⲙ̅ⲙⲟϥ ⲉⲩϫⲱ ⲙ̅ⲙⲟⲥ ϫⲉ ⲙⲁⲧⲥⲁⲃⲟⲛ ⲉⲧⲉϩⲓⲏ ⲛ̅ⲃⲱⲕ ⲉϩⲟⲩⲛ
  ⲉⲧⲡⲟⲗⲓⲥ ⲁⲩⲱ ⲧⲛ̅ⲛⲁⲉⲓⲣⲉ ⲛⲙ̅ⲙⲁⲕ ⲛ̅ⲟⲩⲛⲁ <span style="color:#b00e23">(ⲕ̅ⲉ̅)</span>
  ⲁϥⲧⲥⲁⲃⲟⲟⲩ ⲉⲧⲉϩⲓⲏ ⲉϩⲟⲩⲛ ⲉⲧⲡⲟⲗⲓⲥ ⲁⲩⲡⲁⲧⲁⲥⲥⲉ ⲛ̅ⲧⲡⲟⲗⲓⲥ ϩⲛ̅ ⲟⲩⲧⲁⲡⲣⲟ ⲛ̅ⲥⲏϥⲉ ⲡⲣⲱⲙⲉ ⲇⲉ
  ⲙⲛ̅ ⲧⲉϥⲥⲩⲅⲅⲉⲛⲓⲁ ⲁⲩⲟⲩⲟⲟⲧⲟⲩ [..] ⲉⲃⲟⲗ <span style="color:#b00e23">(ⲕ̅ⲋ̅)</span>
  [ⲡⲣⲱⲙⲉ.ⲇ]ⲉ [ⲁ]ϥⲃⲱⲕ ⲉϩⲣⲁⲓ̈ ⲉⲡⲕⲁϩ ⲛ̅ⲭⲉⲧⲧⲓⲙ ⲁϥⲕⲱⲧ ⲛ̅ⲟⲩⲡⲟⲗⲓⲥ ⲙ̅ⲡⲙⲁ ⲉⲧⲙ̅ⲙⲁⲩ
  ⲁϥⲙⲟⲩⲧⲉ ⲉⲡⲉⲥⲣⲁⲛ ϫⲉ ⲗⲟⲩⲍⲁ ⲡⲁⲓ̈ ⲡⲉ ⲡⲉⲥⲣⲁⲛ ϣⲁ ϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ <span style=
  "color:#b00e23">(ⲕ̅ⲍ̅)</span> ⲁⲩⲱ ⲙⲁⲛⲁⲥⲥⲏ ⲙ̅ⲡϥ̅ϥⲓ ⲙ̅ⲙⲁⲩ ⲙ̅ⲃⲁⲓⲑⲥⲁⲛ ⲉⲧⲉ ⲧⲡⲟⲗⲓⲥ
  ⲧⲉ ⲛ̅ⲛⲉⲥⲕⲩⲑⲏⲥ ⲟⲩⲇⲉ ⲛⲉⲥⲧⲙⲉ ⲟⲩⲇⲉ ⲛⲉⲧⲕⲱⲧⲉ ⲉⲣⲟⲥ ⲟⲩⲇⲉ ⲛⲉⲧⲟⲩⲏϩ ϩⲛ̅ ⲁⲓⲕⲑⲁⲉⲛⲁ ⲟⲩⲇⲉ
  ⲛⲉⲧⲕⲱⲧⲉ ⲉⲣⲟⲥ ⲟⲩⲇⲉ ⲛⲉⲥⲧⲙⲉ ⲟⲩⲇⲉ ⲛⲉⲧⲟⲩⲏϩ ϩⲛ̅ ⲃⲁⲗⲁⲕ ⲟⲩⲇⲉ ⲛⲉⲧⲕⲱⲧⲉ ⲉⲣⲟⲥ ⲟⲩⲇⲉ ⲛⲉⲥⲧⲙⲉ
  ⲟⲩⲇⲉ ⲛⲉⲧⲟⲩⲏϩ ϩⲙ̅ ⲙⲁⲅⲉⲇⲇⲱ ⲟⲩⲇⲉ ⲛⲉⲧⲕⲱⲧⲉ ⲉⲣⲟⲥ ⲟⲩⲇⲉ ⲛⲉⲥⲧⲙⲉ ⲟⲩⲇⲉ ⲛⲉⲧⲟⲩⲏϩ ϩⲛ̅
  ⲓⲉⲃⲗⲁⲁⲙ ⲟⲩⲇⲉ ⲛⲉⲧⲕⲱⲧⲉ ⲉⲣⲟⲥ ⲟⲩⲇⲉ ⲛⲉⲥⲧⲙⲉ ⲁⲩⲱ ⲁϥⲁⲣⲭⲏ ⲛ̅ϭⲓ ⲡⲉⲭⲁⲛⲁⲛⲁⲓⲟⲥ ⲉⲟⲩⲱϩ ϩⲙ̅
  ⲡⲉⲓⲕⲁϩ <span style="color:#b00e23">(ⲕ̅ⲏ̅)</span> ⲁⲥϣⲱⲡⲉ ϭⲉ ⲛ̅ⲧⲉⲣⲉ ⲡⲓⲥⲣⲁⲏⲗ
  ϭⲙ̅ϭⲟⲙ ⲁϥⲕⲱ ⲙ̅ⲡⲉⲭⲁⲛⲁⲛⲁⲓⲟⲥ ⲉⲧⲣⲉϥϯⲫⲟⲣⲟⲥ ⲛⲁϥ ⲁⲩⲱ ϩⲛ̅ ⲟⲩϥⲓ ⲙ̅ⲡϥ̅ϥⲓⲧϥ ⲙ̅ⲙⲁⲩ
  <span style="color:#b00e23">(ⲕ̅ⲑ̅)</span> ⲁⲩⲱ ⲉⲫⲣⲁⲓⲙ ⲙ̅ⲡϥ̅ϥⲓ ⲙ̅ⲙⲁⲩ
  ⲙ̅ⲡⲉⲭⲁⲛⲁⲛⲁⲓⲟⲥ ⲡⲉⲧⲟⲩⲏϩ ϩⲛ̅ ⲕⲁⲍⲉⲣ ⲁⲗⲗⲁ ⲡⲉⲭⲁⲛⲁⲛⲁⲓⲟⲥ ⲁϥⲟⲩⲱϩ ϩⲛ̅ ⲧⲉϥⲙⲏⲧⲉ ϩⲛ̅ ⲕⲁⲍⲉⲣ
  ⲁϥϣⲱⲡⲉ ⲉϥϯⲫⲟⲣⲟⲥ <span style="color:#b00e23">(ⲗ̅)</span> ⲁⲩⲱ ⲍⲁⲃⲟⲩⲗⲱⲛ ⲙ̅ⲡϥ̅ϥⲓ
  ⲙ̅ⲙⲁⲩ ⲛ̅ⲛⲉⲧⲟⲩⲏϩ ϩⲛ̅ ⲕⲉⲇⲣⲱⲛ ⲟⲩⲇⲉ ⲛⲉⲧⲟⲩⲏϩ ϩⲙ̅ ⲙⲁⲁⲇ ⲁⲩⲱ ⲡⲉⲭⲁⲛⲁⲛⲁⲓⲟⲥ ⲁϥⲟⲩⲱϩ ϩⲛ̅
  ⲧⲉϥⲙⲏⲧⲉ ⲁϥϣⲱⲡⲉ ⲛ̅ϭⲓ ⲡⲉⲭⲁⲛⲁⲛⲁⲓⲟⲥ ⲉϥϯⲫⲟⲣⲟⲥ ⲛⲁϥ <span style=
  "color:#b00e23">(ⲗ̅ⲁ̅)</span> ⲁⲩⲱ ⲁⲥⲏⲣ ⲙ̅ⲡϥ̅ϥⲓ ⲙ̅ⲙⲁⲩ ⲛ̅ⲛⲉⲧⲟⲩⲏϩ ϩⲛ̅ ⲥⲁⲭⲱ ⲁⲗⲗⲁ
  ⲁϥϣⲱⲡⲉ ⲉϥϯⲫⲟⲣⲟⲥ ⲛⲁϥ ⲁⲩⲱ ⲛⲉⲧⲟⲩⲏϩ ϩⲛ̅ ⲇⲱⲣ ⲙⲛ̅ ⲛⲉⲧⲟⲩⲏϩ ϩⲛ̅ ⲥⲓⲇⲱⲛ ⲁⲩⲱ ⲛⲉⲧⲟⲩⲏϩ ϩⲛ̅
  ⲇⲁⲗⲁⲃ ⲙⲛ̅ ⲁⲥⲭⲁⲥⲉⲓ ⲁⲩⲱ ⲭⲉⲇⲣⲱⲛ ⲙⲛ̅ ⲁⲫⲉⲕ <span style=
  "color:#b00e23">(ⲗ̅ⲃ̅)</span> ⲙⲛ̅ ⲣⲟⲱⲃ ⲁⲩⲱ ⲁⲥⲏⲣ ⲁϥⲟⲩⲱϩ ϩⲛ̅ ⲧⲙⲏⲧⲉ
  ⲙ̅ⲡⲉⲭⲁⲛⲁⲛⲁⲓⲟⲥ ⲡⲉⲧⲟⲩⲏϩ ϩⲙ̅ ⲡⲕⲁϩ ⲉⲃⲟⲗ ϫⲉ ⲙ̅ⲡϥ̅ⲉϣϭⲙ̅ϭⲟⲙ ⲉϥⲓⲧϥ̅ ⲙ̅ⲙⲁⲩ
  <span style="color:#b00e23">(ⲗ̅ⲅ̅)</span> ⲁⲩⲱ ⲁϥϣⲱⲡⲉ ⲉϥϯⲫⲟⲣⲟⲥ ⲛⲁϥ ⲁⲩⲱ
  ⲛⲉⲫⲑⲁⲗⲓⲙ ⲙ̅ⲡϥ̅ϥⲓ ⲙ̅ⲙⲁⲩ ⲛ̅ⲛⲉⲧⲟⲩⲏϩ ϩⲛ̅ ⲃⲁⲓⲑⲥⲁⲙⲩⲥ ⲟⲩⲇⲉ ⲛⲉⲧⲟⲩⲏϩ ϩⲛ̅ ⲃⲁⲓⲑⲛⲉⲑ ⲁⲩⲱ
  ⲡⲓⲥⲣⲁⲏⲗ ⲁϥⲟⲩⲱϩ ϩⲛ̅ ⲧⲙⲏⲧⲉ ⲙ̅ⲡⲉⲭⲁⲛⲁⲛⲁⲓⲟⲥ ⲡⲉⲧⲟⲩⲏϩ ϩⲙ̅ ⲡⲕⲁϩ ⲛⲉⲧⲟⲩⲏϩ ⲇⲉ ϩⲛ̅
  ⲃⲁⲓⲑⲥⲁⲙⲩⲥ ⲙⲛ̅ ⲃⲁⲓⲑⲛⲉⲑ ⲁⲩϣⲱⲡⲉ ⲉⲩϯⲫⲟⲣⲟⲥ ⲛⲁⲩ <span style=
  "color:#b00e23">(ⲗ̅ⲇ̅)</span> ⲁⲩⲱ ⲡⲁⲙⲟⲣⲣⲁⲓⲟⲥ ⲁϥⲑⲙ̅ⲕⲉ ⲛ̅ϣⲏⲣⲉ ⲛ̅ⲇⲁⲛ ⲉϩⲣⲁⲓ̈
  ⲉⲡⲧⲟⲟⲩ ⲉⲃⲟⲗ ϫⲉ ⲙ̅ⲡⲟⲩⲕⲁⲁⲩ ⲉⲉⲓ ⲉⲡⲉⲥⲏⲧ ⲉⲡⲉⲓⲁ <span style=
  "color:#b00e23">(ⲗ̅ⲉ̅)</span> ⲁⲩⲱ ⲡⲁⲙⲟⲣⲣⲁⲓⲟⲥ ⲁϥϫⲱⲛⲧ̅ ⲉⲉⲓ ⲉⲡⲉⲥⲏⲧ ⲉⲟⲩⲱϩ ϩⲙ̅
  ⲡⲧⲟⲟⲩ ⲡⲉⲧⲟ ⲛ̅ⲃⲉⲗϫⲉ ϩⲙ̅ ⲡⲉⲧϫⲁϫⲱ ⲡⲉⲧⲉⲣⲉ ⲛ̅ⲁⲣⲝ̅ ⲛ̅ϩⲏⲧϥ̅ ⲙⲛ̅ ⲛ̅ⲃⲁϣⲟⲣ ⲁⲩⲱ ϩⲙ̅
  ⲡⲙⲩⲣⲥⲓⲛⲱ ⲏ ϩⲙ̅ ⲡⲧⲟⲟⲩ ⲛ̅ⲙ̅ⲙⲩⲣⲥⲓⲛⲏ ϩⲛ̅ ⲥⲉⲏⲙ ⲁⲩⲱ ⲧϭⲓϫ ⲙ̅ⲡⲏⲓ̈ ⲛ̅ⲓ̈ⲱⲥⲏⲫ ⲁⲥϩⲣⲟϣ
  ⲉϫⲙ̅ ⲡⲁⲙⲟⲣⲣⲁⲓⲟⲥ ⲁϥϣⲱⲡⲉ ⲉϥϯⲥⲟⲣⲟⲥ ⲛⲁⲩ <span style="color:#b00e23">(ⲗ̅ⲋ̅)</span>
  ⲁⲩⲱ ⲡⲧⲟⲟⲩ ⲙ̅ⲡⲁⲙⲟⲣⲁⲓⲟⲥ ⲁϥϭⲱⲡⲉ ϫⲓⲛ ⲧⲁⲛⲁⲃⲁⲥⲓⲥ ⲛⲁⲕⲣⲁⲃⲓⲛ ϫⲓⲛ ⲧⲡⲉⲧⲣⲁ ⲉϩⲣⲁⲓ̈</p>

  <h3 id="judges2">2</h3>

  <p><span style="color:#b00e23">(ⲁ̅)</span> ⲁⲩⲱ ⲡⲁⲅⲅⲉⲗⲟⲥ ⲙ̅ⲡϫⲟⲓ̈ⲥ ⲁϥⲉⲓ ⲉϩⲣⲁⲓ̈
  ⲉⲅⲁⲗⲅⲁⲗ ⲉϩⲣⲁⲓ̈ ⲉⲡⲙⲁ ⲙ̅ⲡⲣⲓⲙⲉ ⲁⲩⲱ ⲉϩⲣⲁⲓ̈ ⲉⲃⲁⲓⲑⲏⲗ ⲡⲉϫⲁϥ ⲛ̅ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲉϥϫⲱ
  ⲙ̅ⲙⲟⲥ ⲛⲁⲩ ϫⲉ ⲛⲁⲓ̈ ⲛⲉⲧⲉⲣⲉ ⲡϫⲟⲉⲓⲥ ϫⲱ ⲙ̅ⲙⲟⲟⲩ ϫⲉ ⲁⲓ̈ⲛ̅ ⲧⲏⲩⲧⲛ̅ ⲉϩⲣⲁⲓ̈ ϩⲛ̅ ⲕⲏⲙⲉ ⲁⲩⲱ
  ⲁⲓ̈ϫⲓ ⲧⲏⲩⲧⲛ̅ ⲉϩⲟⲩⲛ ⲉⲡⲕⲁϩ ⲡⲉⲛⲧⲁⲓⲱⲣⲕ̅ ⲛ̅ⲛⲉⲧⲛ̅ⲉⲓⲟⲧⲉ ⲉⲧⲃⲏⲏⲧϥ̅ ⲉⲧⲣⲁⲧⲁⲁϥ ⲛⲏⲧⲛ̅ ⲁⲩⲱ
  ⲁⲓ̈ϫⲟⲟⲥ ⲛⲏⲧⲛ̅ ϫⲉ ⲛ̅ϯⲛⲁϥⲓ ⲙ̅ⲙⲁⲩ ⲁⲛ ⲙ̅ⲡⲉⲧⲛ̅ⲥⲡⲉⲣⲙⲁ ⲛ̅ϯⲛⲁϫⲱⲱⲣⲉ ⲁⲛ ⲉⲃⲟⲗ
  ⲛ̅ⲧⲁⲇⲓⲁⲑⲏⲕⲏ ⲉⲧⲛ̅ⲙ̅ⲙⲏⲧⲛ̅ ϣⲁ ⲉⲛⲉϩ <span style="color:#b00e23">(ⲃ̅)</span> ⲁⲩⲱ
  ⲛ̅ⲧⲱⲧⲛ̅ ⲛ̅ⲛⲉⲧⲛ̅ⲥⲙⲛ̅ ⲇⲓⲁⲑⲏⲕⲏ ⲙⲛ̅ ⲛⲉⲧϩⲙⲟⲟⲥ ϩⲓϫⲙ̅ ⲡⲉⲓⲕⲁϩ ⲟⲩⲇⲉ ⲛⲉⲩⲛⲟⲩⲧⲉ
  ⲛ̅ⲛⲉⲧⲛⲟⲩⲱϣⲧ̅ ⲛⲁⲩ ⲁⲗⲗⲁ ⲛⲉⲩⲅⲗⲩⲡⲧⲟⲛ ⲉⲧⲉⲧⲛⲉⲟⲩⲟϭⲡⲟⲩ ⲁⲩⲱ ⲛⲉⲩⲑⲩⲥⲓⲁⲥⲧⲏⲣⲓⲟⲛ
  ⲉⲧⲉⲧⲛ̅ⲉϣⲣ̅ϣⲱⲣⲟⲩ ⲁⲩⲱ ⲙ̅ⲡⲉⲧⲛ̅ⲥⲱⲧⲙ̅ ⲛ̅ⲥⲁ ⲡⲁϩⲣⲟⲟⲩ ⲁⲩⲱ ⲉⲃⲟⲗ ϫⲉ ⲛⲁⲓ̈ ⲁⲧⲉⲧⲛ̅ⲁⲁⲩ
  <span style="color:#b00e23">(ⲅ̅)</span> ⲁⲛⲟⲕ ϩⲱ ⲛ̅ϯⲛⲁⲟⲩⲱϩ ⲁⲛ ⲉⲧⲟⲟⲧϥ̅ ⲉⲡⲱⲱⲛⲉ
  ⲉⲃⲟⲗ ⲙ̅ⲡⲗⲁⲟⲥ ⲡⲉⲛⲧⲁⲓ̈ϫⲟⲟⲥ ⲉⲧⲃⲏⲏⲧϥ̅ ⲉⲛⲟϫϥ̅ ⲉⲃⲟⲗ ⲛ̅ϯⲛⲁϥⲓⲧϥ ϭⲉ ⲁⲛ ⲙ̅ⲙⲁⲩ
  ⲙ̅ⲡⲉⲧⲛ̅ⲙ̅ⲧⲟ ⲉⲃⲟⲗ ⲁⲗⲗⲁ ⲥⲉⲛⲁϣⲱⲡⲉ ⲛⲏⲧⲛ̅ ⲉϩⲉⲛⲥⲩⲛⲟⲭⲏ ⲙⲛ̅ ϩⲉⲛⲕⲣⲟϥ ⲁⲩⲱ ⲛⲉⲩⲕⲉⲛⲟⲩⲧⲉ
  ⲥⲉⲛⲁϣⲱⲡⲉ ⲛⲏⲧⲛ̅ ⲉⲩⲥⲕⲁⲛⲇⲁⲗⲟⲛ <span style="color:#b00e23">(ⲇ̅)</span> ⲁⲥϣⲱⲡⲉ ⲇⲉ
  ⲛ̅ⲧⲉⲣⲉ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲧⲁⲩⲟ ⲛ̅ⲛⲉⲓϣⲁϫⲉ ⲉⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲡⲗⲁⲟⲥ ⲁϥϥⲓϩⲣⲁϥ ⲉⲃⲟⲗ
  ⲁϥⲣⲓⲙⲉ <span style="color:#b00e23">(ⲉ̅)</span> ⲉⲧⲃⲉ ⲡⲁⲓ ⲁⲩⲙⲟⲩⲧⲉ ⲉⲡⲣⲁⲛ ⲙ̅ⲡⲙⲁ
  ⲉⲧⲙ̅ⲙⲁⲩ ϫⲉ ⲡⲉⲕⲗⲁⲩⲑⲙⲱⲛ ⲉⲧⲉ ⲡⲙⲁ ⲡⲉ ⲙ̅ⲡⲣⲓⲙⲉ ⲁⲩⲱ ⲁⲩϣⲱⲱⲧ ⲛ̅ⲟⲩⲑⲩⲥⲓⲁ ⲙ̅ⲡϫⲟⲓ̈ⲥ ⲙ̅ⲡⲙⲁ
  ⲉⲧⲙ̅ⲙⲁⲩ <span style="color:#b00e23">(ⲋ̅)</span> ⲁⲩⲱ ⲓ̈ⲏⲥⲟⲩⲥ ⲁϥϫⲟⲟⲩ ⲉⲃⲟⲗ
  ⲙ̅ⲡⲗⲁⲟⲥ ⲁⲩⲱ ⲁⲩⲃⲱⲕ ⲛ̅ϭⲓ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲡⲟⲩⲁ ⲡⲟⲩⲁ ⲉϩⲣⲁⲓ̈ ⲉⲧⲉϥⲕⲗⲏⲣⲟⲛⲟⲙⲓⲁ
  ⲉⲧⲣⲉϥⲕⲗⲏⲣⲟⲛⲟⲙⲓ ⲙ̅ⲡⲉϥⲕⲁϩ <span style="color:#b00e23">(ⲍ̅)</span> ⲁⲩⲱ ⲡⲗⲁⲟⲥ
  ⲁϥⲣ̅ϩⲙ̅ϩⲁⲗ ⲙ̅ⲡϫⲟⲉⲓⲥ ⲛ̅ⲛⲉϩⲟⲟⲩ ⲧⲏⲣⲟⲩ ⲛ̅ⲓ̈ⲏⲥⲟⲩⲥ ⲁⲩⲱ ⲛ̅ⲛⲉϩⲟⲟⲩ ⲧⲏⲣⲟⲩ
  ⲛ̅ⲛⲉⲡⲣⲉⲥⲃⲩⲧⲉⲣⲟⲥ ⲛⲁⲓ̈ ⲉⲛⲧⲁⲩⲣ̅ⲟⲩⲛⲟϭ ⲛ̅ⲟⲩⲟⲉⲓϣ ⲙⲛ̅ ⲓ̈ⲏⲥⲟⲩⲥ ⲛⲉⲛⲧⲁⲩⲥⲟⲩⲛ̅ ⲡⲛⲟϭ ⲛ̅ϩⲱⲃ
  ⲙ̅ⲡϫⲟⲉⲓⲥ ⲡⲁⲓ̈ ⲉⲛⲧⲁϥⲁⲁϥ ϩⲙ̅ ⲡⲓⲥⲣⲁⲏⲗ <span style="color:#b00e23">(ⲏ̅)</span>
  ⲁⲩⲱ ⲁϥⲙⲟⲩ ⲛ̅ϭⲓ ⲓ̈ⲏⲥⲟⲩⲥ ⲡϣⲏⲣⲉ ⲛ̅ⲁⲩⲏ ⲡϩⲙ̅ϩⲁⲗ ⲙ̅ⲡϫⲟⲓ̈ⲥ ⲟⲩⲣⲱⲙⲉ ⲉϥϩⲛ̅ ϣⲉ ⲙⲏⲧⲉ
  ⲛ̅ⲣⲟⲙⲡⲉ <span style="color:#b00e23">(ⲑ̅)</span> ⲁⲩⲱ ⲁⲩⲧⲟⲙⲥϥ̅ ϩⲙ̅ ⲡⲧⲟϣ
  ⲛ̅ⲧⲉϥⲕⲗⲏⲣⲟⲛⲟⲙⲓⲁ ϩⲛ̅ ⲑⲁⲙⲛⲁⲥⲁⲭⲁⲣ ϩⲙ̅ ⲡⲧⲟⲟⲩ ⲛ̅ⲉⲫⲣⲁⲓⲙ ⲡⲉⲧϩⲙ̅ ⲡⲉⲙϩⲓⲧ ⲙ̅ⲡⲧⲟⲟⲩ
  ⲛ̅ⲅⲁⲁⲍ <span style="color:#b00e23">(ⲓ̅)</span> ⲁⲩⲱ ⲧⲅⲉⲛⲉⲁ ⲧⲏⲣⲥ̅ ⲉⲧⲙ̅ⲙⲁⲩ ⲁⲥⲙⲟⲩ
  ⲁⲩⲟⲩⲁϩⲟⲩ ⲛ̅ⲛⲁϩⲣⲛ̅ ⲛⲉⲩⲉⲓⲟⲧⲉ ⲁⲥⲛⲉϩⲥⲉ ⲉϩⲣⲁⲓ̈ ⲛ̅ϭⲓ ⲕⲉⲅⲉⲛⲉⲁ ⲙⲛ̅ⲛ̅ⲥⲱⲟⲩ ⲛⲁⲓ̈ ⲉⲧⲉ
  ⲙ̅ⲡⲟⲩⲥⲟⲩⲛ ⲡϫⲟⲉⲓⲥ ⲁⲩⲱ ⲡⲉϥϩⲱⲃ ⲉⲛⲧⲁϥⲁⲁϥ ϩⲙ̅ ⲡⲓⲥⲣⲁⲏⲗ <span style=
  "color:#b00e23">(ⲓ̅ⲁ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙ̅ⲧⲟ
  ⲉⲃⲟⲗ ⲙ̅ⲡϫⲟⲉⲓⲥ ⲁⲩϣⲙ̅ϣⲉ ⲛ̅ⲛ̅ⲃⲁϩⲁⲗⲓⲙ <span style="color:#b00e23">(ⲓ̅ⲃ̅)</span>
  ⲁⲩⲕⲱ ⲛ̅ⲥⲱⲟⲩ ⲙ̅ⲡϫⲟⲉⲓⲥ ⲡⲛⲟⲩⲧⲉ ⲛ̅ⲛⲉⲩⲉⲓⲟⲧⲉ ⲡⲉⲛⲧⲁϥⲛ̅ⲧⲟⲩ ⲉⲃⲟⲗ ϩⲙ̅ ⲡⲕⲁϩ ⲛ̅ⲕⲏⲙⲉ ⲁⲩⲃⲱⲕ
  ⲁⲩⲟⲩⲁϩⲟⲩ ⲛ̅ⲥⲁϩⲉ ⲛ̅ⲕⲉⲛⲟⲩⲧⲉ ⲉⲃⲟⲗ ϩⲛ̅ ⲛ̅ⲛⲟⲩⲧⲉ ⲛ̅ⲛ̅ϩⲉⲑⲛⲟⲥ ⲉⲧⲕⲱⲧⲉ ⲉⲣⲟⲟⲩ ⲁⲩⲟⲩⲱϣⲧ̅
  ⲁⲩϯϭⲱⲛⲧ̅ ⲙ̅ⲡϫⲟⲉⲓⲥ <span style="color:#b00e23">(ⲓ̅ⲅ̅)</span> ⲁⲩⲕⲁⲁϥ ⲛ̅ⲥⲱⲟⲩ
  ⲁⲩϣⲙ̅ϣⲉ ⲙ̅ⲡⲃⲁϩⲁⲗ ⲙⲛ̅ ⲁⲥⲧⲁⲣⲧⲏ <span style="color:#b00e23">(ⲓ̅ⲇ̅)</span> ⲁⲩⲱ
  ⲡϫⲟⲉⲓⲥ ⲁϥⲛⲟⲩϭⲉ ϩⲛ̅ ϭⲱⲛⲧ̅ ⲉϫⲛ̅ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁϥⲧⲁⲁⲩ ⲉϩⲣⲁⲓ̈ ⲉⲧⲟⲟⲧⲟⲩ
  ⲛ̅ⲛⲉⲛⲧⲁⲩϣⲟⲗⲟⲩ ⲁⲩϣⲱⲗ ⲙ̅ⲙⲟⲟⲩ ⲁⲩⲱ ⲁϥⲧⲁⲁⲩ ⲉϩⲣⲁⲓ̈ ⲉⲧⲟⲟⲧⲟⲩ ⲛ̅ⲛⲉⲩϫⲓϫⲉⲉⲩ ⲉⲧϩⲙ̅
  ⲡⲉⲩⲕⲱⲧⲉ ⲁⲩⲱ ⲙ̅ⲡⲟⲩⲉϣϭⲙ̅ϭⲟⲙ ⲉϥⲓϫⲱⲟⲩ ⲉϩⲣⲁⲓ̈ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉⲩϫⲓϫⲉⲉⲩⲉ
  <span style="color:#b00e23">(ⲓ̅ⲉ̅)</span> ϩⲛ̅ ϩⲱⲃ ⲛⲓⲙ ⲉⲧⲟⲩⲙⲟⲟϣⲉ ⲛ̅ϩⲏⲧⲟⲩ ⲁⲩⲱ
  ⲧϭⲓϫ ⲙ̅ⲡϫⲟⲉⲓⲥ ⲛⲉⲥϣⲟⲟⲡ ϩⲓϫⲱⲟⲩ ⲉϩⲉⲛⲡⲉⲑⲟⲟⲩ ⲛⲁⲩ ⲕⲁⲧⲁ ⲑⲉ ⲉⲛⲧⲁ ⲡϫⲟⲉⲓⲥ ϣⲁϫⲉ ⲁⲩⲱ ⲕⲁⲧⲁ
  ⲑⲉ ⲉⲛⲧⲁ ⲡϫⲟⲉⲓⲥ ⲱⲣⲕ̅ ⲛⲁⲩ ⲁϥⲑⲗⲓⲃⲉ ⲙ̅ⲙⲟⲟⲩ ⲉⲙⲁⲧⲉ <span style=
  "color:#b00e23">(ⲓ̅ⲋ̅)</span> ⲁⲩⲱ ⲡϫⲟⲉⲓⲥ ⲁϥⲧⲟⲩⲛⲉⲥ ϩⲉⲛⲕⲣⲓⲧⲏⲥ ⲉϫⲱⲟⲩ ⲁ ⲡϫⲟⲉⲓⲥ
  ⲛⲁϩⲙⲟⲩ ⲛ̅ⲧⲟⲟⲧⲟⲩ ⲛ̅ⲛⲉⲧϣⲱⲗ ⲙ̅ⲙⲟⲟⲩ <span style="color:#b00e23">(ⲓ̅ⲍ̅)</span>
  ⲛⲉⲩⲕⲉⲕⲣⲓⲧⲏⲥ ⲟⲛ ⲙ̅ⲡⲟⲩⲥⲱⲧⲙ̅ ⲛ̅ⲥⲱⲟⲩ ⲉⲃⲟⲗ ϫⲉ ⲁⲩⲃⲱⲕ ⲁⲩⲡⲟⲣⲛⲉⲩⲉ ϩⲓⲡⲁϩⲟⲩ ⲛ̅ϩⲉⲛⲕⲉⲛⲟⲩⲧⲉ
  ⲁⲩⲱ ⲁⲩⲟⲩⲱϣⲧ̅ ⲛⲁⲩ ⲁⲩϯϭⲱⲛⲧ̅ ⲙ̅ⲡϫⲟⲉⲓⲥ ⲁⲩⲱ ⲁⲩⲣⲁⲕⲧⲟⲩ ⲧⲁⲭⲏ ⲉⲃⲟⲗ ϩⲛ̅ ⲧⲉϩⲓⲏ ⲉⲛⲧⲁ
  ⲛⲉⲩⲉⲓⲟⲧⲉ ⲙⲟⲟϣⲉ ⲛ̅ϩⲏⲧⲥ̅ ⲉⲥⲱⲧⲙ̅ ⲛ̅ⲥⲁ ⲛ̅ϣⲁϫⲉ ⲙ̅ⲡϫⲟⲉⲓⲥ ⲙ̅ⲡⲟⲩⲉⲓⲣⲉ ϩⲓ ⲛⲁⲓ̈
  <span style="color:#b00e23">(ⲓ̅ⲏ̅)</span> ⲁⲩⲱ ⲁ ⲡϫⲟⲉⲓⲥ ⲧⲟⲩⲛⲉⲥ ϩⲉⲛⲕⲣⲓⲧⲏⲥ ⲉϫⲱⲟⲩ
  ⲁⲩⲱ ⲡϫⲟⲉⲓⲥ ⲛ̅ⲛⲉϥϣⲟⲟⲡ ⲙⲛ̅ ⲡⲉⲕⲣⲓⲧⲏⲥ ⲁϥⲛⲁϩⲙⲟⲩ ⲛ̅ⲧⲟⲟⲧⲟⲩ ⲛ̅ⲛⲉⲩϫⲓϫⲉⲉⲩ ⲛ̅ⲛⲉϩⲟⲟⲩ
  ⲧⲏⲣⲟⲩ ⲙ̅ⲡⲉⲕⲣⲓⲧⲏⲥ ϫⲉ ⲡϫⲟⲉⲓⲥ ⲁⲩⲥⲉⲡⲥⲱⲡϥ̅ ⲉⲃⲟⲗ ϩⲙ̅ ⲡⲉⲩⲁϣⲁϩⲟⲙ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉⲧϯ
  ⲛⲙ̅ⲙⲁⲩ ⲁⲩⲱ ⲉⲧⲑⲗⲓⲃⲉ ⲙ̅ⲙⲟⲟⲩ <span style="color:#b00e23">(ⲓ̅ⲑ̅)</span> ⲁⲩⲱ
  ⲁⲥϣⲱⲡⲉ ϩⲙ̅ ⲡⲧⲣⲉ ⲡⲉⲕⲣⲓⲧⲏⲥ ⲙⲟⲩ ϣⲁⲩⲕⲟⲧⲟⲩ ⲟⲛ ⲛ̅ⲥⲉϫⲱϩⲙ̅ ⲉϩⲟⲩⲉ ⲛⲉⲩⲉⲓⲟⲧⲉ ⲉⲧⲣⲉⲩⲃⲱⲕ
  ⲛ̅ⲥⲉⲟⲩⲁϩⲟⲩ ⲛ̅ⲥⲁ ϩⲉⲛⲕⲉⲛⲟⲩⲧⲉ ⲉⲧⲣⲉⲩϣⲙ̅ϣⲉ ⲛⲁⲩ ⲁⲩⲱ ⲉⲟⲩⲱϣⲧ̅ ⲛⲁⲩ ⲉⲙⲡⲟⲩⲛⲟⲩϫⲉ ⲉⲃⲟⲗ
  ⲙ̅ⲙⲟⲟⲩ ⲛ̅ⲛⲉⲩϩⲓⲟⲟⲩⲉ ⲉⲩⲛⲁϣⲧ̅ ⲙⲛ̅ ⲛⲉⲩⲕⲉϩⲃⲏⲩⲉ <span style=
  "color:#b00e23">(ⲕ̅)</span> ⲁⲩⲱ ⲡϫⲟⲉⲓⲥ ⲁϥⲛⲟⲩϭⲥ̅ ϩⲛ̅ ⲟⲩϭⲱⲛⲧ̅ ⲉⲡⲓⲥⲣⲁⲏⲗ ⲡⲉϫⲁϥ ϫⲉ
  ⲉⲃⲟⲗ ϫⲉ ⲁ ⲡⲉⲓϩⲉⲑⲛⲟⲥ ⲕⲱ ⲛ̅ⲥⲱϥ ⲛ̅ⲧⲁⲇⲓⲁⲑⲏⲕⲏ ⲧⲁⲓ ⲉⲛⲧⲁⲓ̈ϩⲱⲛ ⲙ̅ⲙⲟⲥ ⲉⲧⲟⲟⲧⲟⲩ
  ⲛ̅ⲛⲉⲩⲉⲓⲟⲧⲉ ⲁⲩⲱ ⲙ̅ⲡⲟⲩⲥⲱⲧⲙ ⲛ̅ⲥⲁ ⲡⲁϩⲣⲟⲟⲩ <span style=
  "color:#b00e23">(ⲕ̅ⲁ̅)</span> ⲁⲛⲟⲕ ϩⲱ ⲛ̅ϯⲛⲁⲟⲩⲱϩ ⲁⲛ ⲉⲧⲟⲟⲧ ⲉⲧⲣⲁϥⲓ ⲙ̅ⲙⲁⲩ
  ⲛ̅ⲟⲩⲣⲱⲙⲉ ⲛ̅ⲛⲁϩⲣⲁⲩ ⲉⲃⲟⲗ ϩⲛ̅ ⲛ̅ⲛ̅ϩⲉⲑⲛⲟⲥ ⲛⲁⲓ̈ ⲉⲛⲧⲁϥⲕⲁⲁⲩ ⲉⲡⲁϩⲟⲩ ⲛ̅ϭⲓ ⲓ̈ⲏⲥⲟⲩⲥ
  ⲡϣⲏⲣⲉ ⲛ̅ⲛⲁⲩⲏ ⲁⲩⲱ ⲉⲛⲧⲁϥⲕⲁⲁⲩ ⲉⲡⲁϩⲟⲩ <span style="color:#b00e23">(ⲕ̅ⲃ̅)</span>
  ⲉⲡⲓⲣⲁⲍⲉ ⲙ̅ⲡⲓⲥⲣⲁⲏⲗ ⲛ̅ϩⲏⲧⲟⲩ ϫⲉ ⲉⲛⲉ ⲥⲉⲛⲁϩⲁⲣⲉϩ ⲉⲧⲉϩⲓⲏ ⲙ̅ⲡϫⲟⲉⲓⲥ ⲉⲙⲟⲟϣⲉ ⲛ̅ϩⲏⲧⲥ̅
  ⲛ̅ⲑⲉ ⲉⲛⲧⲁ ⲛⲉⲩⲉⲓⲟⲧⲉ ϩⲁⲣⲉϩ ⲉⲣⲟⲥ ϫⲛ̅ ⲙ̅ⲙⲟⲛ ⲁⲩⲱ ⲁ ⲡϫⲟⲉⲓⲥ ⲕⲱ ⲉⲡⲁϩⲟⲩ ⲛ̅ⲛⲉⲓϩⲉⲑⲛⲟⲥ
  ⲉⲧⲙ̅ϥⲓⲧⲟⲩ ⲙ̅ⲙⲁⲩ ⲛ̅ⲧⲉⲩⲛⲟⲩ ⲁⲩⲱ ⲙ̅ⲡϥ̅ⲧⲁⲁⲩ ⲉϩⲣⲁⲓ̈ ⲉⲧⲟⲟⲧϥ̅ ⲛ̅ⲓ̈ⲏⲥⲟⲩⲥ</p>

  <h3 id="judges3">3</h3>

  <p><span style="color:#b00e23">(ⲁ̅)</span> ⲁⲩⲱ ⲛⲁⲓ̈ ⲛⲉ ⲛ̅ϩⲉⲑⲛⲟⲥ ⲉⲛⲧⲁ ⲡϫⲟⲉⲓⲥ
  ⲕⲁⲁⲩ ⲉⲡⲁϩⲟⲩ ⲉⲡⲓⲣⲁⲍⲉ ⲙ̅ⲡⲓⲥⲣⲁⲏⲗ ⲛ̅ϩⲏⲧⲟⲩ ⲟⲩⲟⲛ ⲛⲓⲙ ⲉⲧⲉⲙ̅ⲡϥ̅ⲥⲟⲩⲛ ⲙ̅ⲡⲟⲗⲉⲙⲟⲥ ϩⲛ̅
  ⲭⲁⲛⲁⲁⲛ <span style="color:#b00e23">(ⲃ̅)</span> ϫⲉⲕⲁⲥ ⲉⲩⲉⲉⲓⲙⲉ ⲛ̅ϭⲓ ⲛ̅ⲅⲉⲛⲉⲁ
  ⲛ̅ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲧⲥⲁⲃⲟⲟⲩ ⲉⲡⲡⲟⲗⲉⲙⲟⲥ ⲛ̅ⲥⲁ ⲛⲉⲧϩⲓϩⲏ ⲙ̅ⲙⲟⲟⲩ ⲙ̅ⲡⲟⲩⲉⲓⲙⲉ ⲉⲣⲟⲟⲩ
  <span style="color:#b00e23">(ⲅ̅)</span> ⲉ[ⲛϯⲟ]ⲩ ⲛ̅ⲥⲁⲧⲣⲁⲡⲓⲁ ⲛ̅ⲛ̅ⲁⲗⲗⲟⲫⲩⲗⲟⲥ ⲁⲩⲱ
  ⲡⲉⲭⲁⲛⲁⲛⲁⲓⲟⲥ ⲧⲏⲣϥ̅ ⲙⲛ̅ ⲡⲥⲓⲇⲱⲛⲓⲟⲥ ⲙⲛ̅ ⲡⲉⲩϩⲁⲓⲟⲥ ⲡⲉⲧⲟⲩⲏϩ ϩⲙ̅ ⲡⲗⲓⲃⲁⲛⲟⲥ ϫⲓⲛ ⲙ̅ⲡⲧⲟⲟⲩ
  ⲛ̅ⲃⲁⲗⲁⲉⲣⲙⲱⲛ ϣⲁ ϩⲣⲁⲓ̈ ⲉⲥⲱⲃⲏⲙⲁⲑ <span style="color:#b00e23">(ⲇ̅)</span> ⲁⲩⲱ
  ⲁⲥϣⲱⲡⲉ ⲉⲕⲁⲁⲩ ⲉⲡⲁϩⲟⲩ ⲉⲡⲓⲣⲁⲍⲉ ⲙ̅ⲡⲓⲥⲣⲁⲏⲗ ⲛ̅ϩⲏⲧⲟⲩ ⲉⲉⲓⲙⲉ ϫⲉ ⲥⲉⲛⲁⲥⲱⲧⲙ̅ ⲛ̅ⲥⲁ
  ⲛ̅ⲉⲛⲧⲟⲗⲏ ⲙ̅ⲡϫⲟⲉⲓⲥ ⲛⲁⲓ̈ ⲉⲛⲧⲁϥϩⲱⲛ ⲙ̅ⲙⲟⲟⲩ ⲉⲧⲟⲟⲧⲟⲩ ⲛ̅ⲛⲉⲩⲉⲓⲟⲧⲉ ⲉⲃⲟⲗ ϩⲓⲧⲟⲟⲧϥ̅
  ⲙ̅ⲙⲱⲩ̈ⲥⲏⲥ <span style="color:#b00e23">(ⲉ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩⲟⲩⲱϩ
  ϩⲛ̅ ⲧⲙⲏⲧⲉ ⲙ̅ⲡⲉⲭⲁⲛⲁⲛⲁⲓⲟⲥ ⲙⲛ̅ ⲡⲉⲭⲉⲧⲧⲁⲓⲟⲥ ⲙⲛ̅ ⲡⲁⲙⲟⲣⲁⲓⲟⲥ ⲙⲛ̅ ⲡⲉⲫⲉⲣⲉⲍⲁⲓⲟⲥ ⲙⲛ̅
  ⲡⲉⲩϩⲁⲓⲟⲥ ⲙⲛ̅ ⲡⲓⲉⲃⲟⲩⲥⲥⲁⲓⲟⲥ <span style="color:#b00e23">(ⲋ̅)</span> ⲁⲩⲱ
  ⲛⲉⲩϣⲉⲉⲣⲉ ⲁⲩϫⲓⲧⲟⲩ ⲛⲁⲩ ⲛ̅ⲥϩⲓⲙⲉ ⲛⲉⲩϣⲉⲉⲣⲉ ϩⲱⲟⲩ ⲁⲩⲧⲁⲁⲩ ⲛ̅ⲛⲉⲩϣⲏⲣⲉ ⲉϩⲉⲛϩⲓⲙⲉ ⲛⲁⲩ
  ⲁⲩϣⲙ̅ϣⲉ ⲛ̅ⲛⲉⲩⲛⲟⲩⲧⲉ <span style="color:#b00e23">(ⲍ̅)</span> ⲁⲩⲱ ⲛ̅ϣⲏⲣⲉ
  ⲙ̅ⲡⲓⲥⲣⲁⲏⲗ ⲁⲩⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲓ̈ⲥ ⲁⲩⲣ̅ⲡⲱⲃϣ̅ ⲙ̅ⲡϫⲟⲉⲓⲥ
  ⲡⲉⲩⲛⲟⲩⲧⲉ ⲁⲩϣⲙ̅ϣⲉ ⲛ̅ⲃⲁϩⲁⲗⲓⲙ ⲙⲛ̅ ⲙ̅ⲙⲁⲛ̅ϣⲏⲛ <span style=
  "color:#b00e23">(ⲏ̅)</span> ⲁⲩⲱ ⲡϫⲟⲉⲓⲥ ⲁϥⲛⲟⲩϭⲥ̅ ϩⲛ̅ ⲟⲩⲑⲩⲙⲱⲥ ⲉⲡⲓⲥⲣⲁⲏⲗ ⲁϥⲧⲁⲁⲩ
  ⲉϩⲣⲁⲓ̈ ⲉⲧⲟⲟⲧϥ̅ ⲛ̅ⲭⲟⲩⲥⲁⲣⲥⲁⲑⲁⲓⲙ ⲡⲣ̅ⲣⲟ ⲛ̅ⲧⲥⲩⲣⲓⲁ ⲛ̅ⲧⲙⲉⲥⲟⲡⲟⲧⲁⲙⲓⲁ ⲁⲩⲱ ⲛ̅ϣⲏⲣⲉ
  ⲙ̅ⲡⲓⲥⲣⲁⲏⲗ ⲁⲩⲣ̅ϩⲙ̅ϩⲁⲗ ⲛ̅ⲭⲟⲩⲥⲁⲣⲥⲁⲑⲁⲓⲙ ⲛ̅ϣⲙⲟⲩⲛⲉ ⲛ̅ⲣⲟⲙⲡⲉ <span style=
  "color:#b00e23">(ⲑ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩϫⲓϣⲕⲁⲕ ⲉⲃⲟⲗ ⲉϩⲣⲁⲓ̈ ⲉⲡϫⲟⲉⲓⲥ
  ⲁϥⲧⲟⲩⲛⲉⲥ ⲟⲩⲥⲱⲧⲏⲣ ⲙ̅ⲡⲓⲥⲣⲁⲏⲗ ⲁϥⲛⲟⲩϩⲙ̅ ⲙ̅ⲙⲟⲟⲩ ⲉⲧⲉ ⲅⲟⲑⲟⲛⲓⲏⲗ ⲡⲉ ⲡϣⲏⲣⲉ ⲛ̅ⲅⲉⲛⲉⲍ ⲡⲥⲟⲛ
  ⲛ̅ⲭⲁⲗⲉⲃ ⲡⲕⲟⲩⲓ ⲉⲣⲟϥ <span style="color:#b00e23">(ⲓ̅)</span> ⲁⲩⲱ ⲡⲉⲡⲛ̅ⲁ̅
  ⲙ̅ⲡϫⲟⲉⲓⲥ ⲁϥⲉⲓ ⲉϩⲣⲁⲓ̈ ⲉϫⲱϥ ⲁϥⲕⲣⲓⲛⲉ ⲙ̅ⲡⲓⲥⲣⲁⲏⲗ ⲛ̅ⲧⲉⲣⲉϥⲃⲱⲕ ⲇⲉ ⲉⲃⲟⲗ ⲉⲡⲡⲟⲗⲉⲙⲟⲥ
  ⲉⲙⲓϣⲉ ⲙⲛ̅ ⲭⲟⲩⲥⲁⲣⲥⲁⲑⲁⲓⲙ ⲁⲩⲱ ⲡϫⲟⲉⲓⲥ ⲁϥⲡⲁⲣⲁⲇⲓⲇⲟⲩ ⲉϩⲣⲁⲓ̈ ⲉⲧⲟⲟⲧϥ̅ ⲛ̅ⲭⲟⲩⲥⲁⲣⲥⲁⲑⲁⲓⲙ
  ⲡⲣ̅ⲣⲟ ⲛ̅ⲧⲙⲩⲥⲟⲡⲟⲧⲁⲙⲓⲁ ⲁ ⲧⲉϥϭⲓϫ ⲧⲁϫⲣⲟ ⲉϩⲣⲁⲓ̈ ⲉϫⲛ̅ ⲭⲟⲩⲥⲁⲣⲥⲁⲑⲁⲓⲙ <span style=
  "color:#b00e23">(ⲓ̅ⲁ̅)</span> ⲁⲩⲱ ⲡⲕⲁϩ ⲁϥⲥϭⲣⲉϩⲧ̅ ⲛ̅ⲧⲁⲓⲟⲩ ⲛ̅ⲣⲟⲙⲡⲉ ⲁⲩⲱ ⲁϥⲙⲟⲩ
  ⲛ̅ϭⲓ ⲅⲟⲑⲟⲛⲓⲏⲗ ⲡϣⲏⲣⲉ ⲛ̅ⲅⲉⲛⲉⲍ <span style="color:#b00e23">(ⲓ̅ⲃ̅)</span> ⲁ
  ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲟⲩⲱϩ ⲉⲧⲟⲟⲧⲟⲩ ⲉⲧⲣⲉⲩⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ ⲁⲩⲱ
  ⲡϫⲟⲉⲓⲥ ⲁϥⲧⲁϫⲣⲉ ⲉⲅⲗⲱⲙ ⲡⲣ̅ⲣⲟ ⲙ̅ⲙⲱⲁⲃ ⲉϫⲙ̅ ⲡⲓⲥⲣⲁⲏⲗ ⲉⲧⲃⲉ ϫⲉ ⲁⲩⲉⲓⲣⲉ ⲙ̅ⲡⲡⲟⲛⲏⲣⲟⲛ
  ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ <span style="color:#b00e23">(ⲓ̅ⲅ̅)</span> ⲁⲩⲱ ⲁϥⲥⲱⲟⲩϩ
  ⲉϩⲟⲩⲛ ⲉⲣⲟϥ ⲛ̅ⲛ̅ϣⲏⲣⲉ ⲧⲏⲣⲟⲩ ⲛ̅ⲁⲙⲙⲱⲛ ⲙⲛ̅ ⲡⲁⲙⲁⲗⲏⲕ ⲁϥⲃⲏⲕ ⲁϥⲡⲁⲧⲁⲥⲥⲉ ⲛ̅ⲛ̅ϣⲏⲣⲉ
  ⲙ̅ⲡⲓⲥⲣⲁⲏⲗ ⲁϥⲕⲗⲏⲣⲟⲛⲟⲙⲓ ⲛ̅ⲧⲡⲟⲗⲓⲥ ⲛ̅ⲛⲉⲫⲟⲓⲛⲓⲝ <span style=
  "color:#b00e23">(ⲓ̅ⲇ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩⲣ̅ϩⲙ̅ϩⲁⲗ ⲛ̅ⲉⲅⲗⲱⲙ ⲡⲣ̅ⲣⲟ
  ⲙ̅ⲙⲱⲁⲃ ⲙ̅ⲙⲛ̅ⲧϣⲙⲏⲛⲉ ⲛ̅ⲣⲟⲙⲡⲉ <span style="color:#b00e23">(ⲓ̅ⲉ̅)</span> ⲁⲩⲱ
  ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩϫⲓϣⲕⲁⲕ ⲉⲃⲟⲗ ⲉϩⲣⲁⲓ̈ ⲉⲡϫⲟⲉⲓⲥ ⲁⲩⲱ ⲁ ⲡϫⲟⲉⲓⲥ ⲧⲟⲩⲛⲉⲥ ⲟⲩⲥⲱⲧⲏⲣ ⲛⲁⲩ
  ⲉⲧⲣⲉϥⲛⲁϩⲙⲟⲩ ⲁⲱⲑ ⲛ̅ϣⲏⲣⲉ ⲛ̅ⲕⲏⲣⲁ ⲡϣⲏⲣⲉ ⲛ̅ⲓ̈ⲉⲙⲛⲉⲓ ⲟⲩⲣⲱⲙⲉ ⲉϥⲟ ⲛ̅ⲟⲩⲛⲁⲙ ⲉⲧϭⲓϫ ⲥⲛ̅ⲧⲉ
  ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩϫⲟⲟⲩ ⲉⲃⲟⲗ ϩⲓⲧⲟⲟⲧϥ̅ ⲛ̅ϩⲉⲛⲇⲱⲣⲟⲛ ⲛ̅ⲉⲅⲗⲱⲙ ⲡⲣ̅ⲣⲟ ⲙ̅ⲙⲱⲁⲃ
  <span style="color:#b00e23">(ⲓ̅ⲋ̅)</span> ⲁⲩⲱ ⲁⲱⲑ ⲁϥⲧⲁⲙⲓⲟ ⲛⲁϥ ⲛ̅ⲟⲩϭⲟⲣⲧⲉ ⲉⲥⲧⲏⲙ
  ⲙ̅ⲡϩⲟ ⲥⲛⲁⲩ ⲉⲥⲛⲁⲣ̅ⲟⲩⲣⲧⲱ ⲛ̅ϣⲏⲓ ⲁϥⲙⲟⲣⲥ̅ ⲉϫⲛ̅ ⲧⲉϥⲉⲛⲍⲱⲛⲏ ⲉϫⲙ̅ ⲡⲉϥⲙⲉⲣⲟⲥ ⲛ̅ⲟⲩⲛⲁⲙ ϩⲁ
  ⲧⲉϥϣⲧⲏⲛ ⲛ̅ⲣⲃ̅ⲧ <span style="color:#b00e23">(ⲓ̅ⲍ̅)</span> ⲁⲩⲱ ⲁϥⲥⲟⲟⲩⲧⲛ̅
  ⲛ̅ⲛ̅ⲇⲱⲣⲟⲛ ⲉⲉⲅⲗⲱⲙ ⲡⲣ̅ⲣⲟ ⲙ̅ⲙⲱⲁⲃ ⲉⲅⲗⲱⲙ ⲇⲉ ⲛⲉⲩⲣⲱⲙⲉ ⲡⲉ ⲛ̅ⲁⲥⲧⲓⲟⲥ ⲉⲙⲁⲧⲉ <span style=
  "color:#b00e23">(ⲓ̅ⲏ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲁⲱⲑ ⲟⲩⲱ ⲉϥϯ ⲛⲁϥ ⲛ̅ⲛ̅ⲇⲱⲣⲟⲛ
  ⲁϥϫⲉⲩ ⲛ̅ⲣⲱⲙⲉ ⲉⲃⲟⲗ ⲛⲁⲓ̈ ⲉⲛⲧⲁⲩⲛ̅ ⲛ̅ⲛ̅ⲇⲱⲣⲟⲛ ⲛⲙ̅ⲙⲁϥ <span style=
  "color:#b00e23">(ⲓ̅ⲑ̅)</span> ⲁⲩⲱ ⲉⲅⲗⲱⲙ ⲁϥⲕⲟⲧϥ̅ ⲉⲡⲁϩⲟⲩ ⲉⲃⲟⲗ ϩⲛ̅ ⲛ̅ⲉⲓⲇⲱⲗⲟⲛ
  ⲉⲧϣⲟⲟⲡ ϩⲛ̅ ⲅⲁⲗⲅⲁⲗ ⲡⲉϫⲉ ⲁⲱⲑ ⲙ̅ⲡⲣ̅ⲣⲟ ϫⲉ ⲟⲩⲛ̅ ⲟⲩϣⲁϫⲉ ⲉϥϩⲏⲡ ⲛ̅ⲧⲉ ⲡⲛⲟⲩⲧⲉ ⲛ̅ⲧⲟⲟⲧ
  ⲉⲧⲁⲩⲟϥ ⲉⲣⲟⲕ ⲡⲣ̅ⲣⲟ ⲡⲉϫⲉ ⲉⲅⲗⲱⲙ ⲛⲁϥ ϫⲉ ⲕⲁⲣⲱⲕ ⲁⲩⲱ ⲁϥϫⲟⲟⲩ ⲉⲃⲟⲗ ⲛ̅ⲛⲉⲧⲁϩⲉ ⲣⲁⲧⲟⲩ
  ⲙ̅ⲡⲉϥⲉⲃⲟⲗ <span style="color:#b00e23">(ⲕ̅)</span> ⲁⲩⲱ ⲁⲱⲑ ⲁϥⲃⲱⲕ ⲛⲁϥ ⲉϩⲟⲩⲛ
  ⲛ̅ⲧⲟϥ ⲇⲉ ⲡⲣ̅ⲣⲟ ⲛⲉϥϩⲙⲟⲟⲥ ⲡⲉ ⲙⲁⲩⲁⲁϥ ϩⲙ̅ ⲡⲉϥⲙⲁ ⲉⲧϩⲓ ⲧⲡⲉ ⲉⲧϯⲕⲃⲟ ⲁⲩⲱ ⲁⲱⲑ ⲡⲉϫⲁϥ ⲛⲁϥ
  ϫⲉ ⲟⲩⲛ̅ ⲟⲩϣⲁϫⲉ ⲛ̅ⲧⲉ ⲡⲛⲟⲩⲧⲉ ⲛ̅ⲧⲟⲟⲧ ⲉⲧⲁⲩⲟϥ ⲉⲣⲟⲕ ⲡⲣ̅ⲣⲟ ⲁⲩⲱ ⲉⲅⲗⲱⲙ ⲁϥⲧⲱⲟⲩⲛ ⲉⲃⲟⲗ
  ϩⲓϫⲙ̅ ⲡⲉϥⲑⲣⲟⲛⲟⲥ ⲁϥϩⲱⲛ ⲉⲣⲟϥ <span style="color:#b00e23">(ⲕ̅ⲁ̅)</span> ⲁⲥϣⲱⲡⲉ
  ⲇⲉ ⲉϥⲛⲁⲧⲱⲟⲩⲛ ⲁⲱⲑ ⲁϥⲥⲟⲩⲧ ⲛ̅ⲧⲉϥϭⲓϫ ⲛ̅ϩⲃⲟⲩⲣ ⲉⲃⲟⲗ ⲁϥϫⲓ ⲛ̅ⲧϭⲟⲣⲧⲉ ⲉⲧⲙⲏⲣ ⲉϫⲙ̅
  ⲡⲉϥⲙⲏⲣⲟⲥ ⲛ̅ⲟⲩⲛⲁⲙ ⲁϥⲧⲣ̅ⲧⲱⲣⲥ̅ ⲛ̅ϩⲏⲧϥ̅ ⲛ̅ⲉⲅⲗⲱⲙ <span style=
  "color:#b00e23">(ⲕ̅ⲃ̅)</span> ⲁⲩⲱ ⲧⲕⲉⲧⲱⲣⲉ ⲁϥⲟⲙⲥⲥ̅ ⲛ̅ϩⲏⲧϥ̅ ϩⲙ̅ ⲡⲉϥⲱⲧ ⲁϥⲧⲣⲉ ⲡⲱⲧ
  ϩⲱⲃⲥ̅ ⲉⲃⲟⲗ ⲉϫⲛ̅ ⲧϭⲟⲣⲧⲉ ⲉⲃⲟⲗ ϫⲉ ⲧϭⲟⲣⲧⲉ ⲙ̅ⲡϥ̅ⲧⲟⲕⲙⲉⲥ ⲉⲃⲟⲗ ⲛ̅ϩⲏⲧϥ̅ <span style=
  "color:#b00e23">(ⲕ̅ⲅ̅)</span> ⲁⲩⲱ ⲁⲱⲑ ⲁϥⲉⲓ ⲉⲃⲟⲗ ϩⲙ̅ ⲡⲙⲁ ⲉⲧϥ̅ⲛ̅ϩⲏⲧϥ ⲁⲩⲱ ⲁϥⲉⲓ
  ⲉⲃⲟⲗ ϩⲓⲧⲟⲟⲧⲟⲩ ⲛ̅ⲛⲉⲧⲣⲟⲉⲓⲥ ⲉⲁϥϣⲱⲧⲙ̅ ⲛ̅ⲛ̅ⲣⲟ ⲙ̅ⲡⲉϥⲙⲁ ⲛ̅ⲧⲡⲉ ⲁϥⲱⲣϫ̅ ⲙ̅ⲙⲟⲟⲩ
  <span style="color:#b00e23">(ⲕ̅ⲇ̅)</span> ⲁⲩⲱ ⲛ̅ⲧⲟϥ ⲛ̅ⲧⲉⲣⲉϥⲉⲓ ⲉⲃⲟⲗ ⲉϥⲛⲏϩ
  ⲁϥⲙⲟⲟϣⲉ ⲁⲩⲱ ⲛ̅ϩⲙ̅ϩⲁⲗ ⲙ̅ⲡⲣ̅ⲣⲟ ⲁⲩⲃⲱⲕ ⲉϩⲟⲩⲛ ⲁⲩⲛⲁⲩ ⲉⲛ̅ⲣⲟ ⲙ̅ⲡⲉϥⲙⲁ ⲉⲧϩⲓ ⲧⲡⲉ ⲉⲩⲟⲣϫ̅
  ⲡⲉϫⲁⲩ ⲛ̅ⲛⲉⲩⲉⲣⲏⲩ ϫⲉ ⲙⲉϣⲁⲕ ⲉϥⲥⲱⲣ ⲛ̅ⲣⲁⲧϥ̅ ϩⲙ̅ ⲡⲧⲁⲙⲓⲟⲛ ⲉⲧϫⲓⲕⲃⲟ <span style=
  "color:#b00e23">(ⲕ̅ⲉ̅)</span> ⲁⲩⲱ ⲁⲩⲁⲛⲉⲭⲉ ϣⲁⲛⲧⲟⲩϫⲓϣⲓⲡⲉ ⲙ̅ⲙⲟⲥ ⲁⲩⲱ ⲉⲓⲥ ϩⲏⲏⲧⲉ
  ⲙ̅ⲡⲉ ⲗⲁⲁⲩ ⲟⲩⲱⲛ ⲉⲛ̅ⲣⲟ ⲉⲧϩⲓ ⲧⲡⲉ ⲁⲩϫⲓ ⲡϣⲟϣⲧ̅ ⲇⲉ ⲛ̅ⲧⲟⲟⲩ ⲁⲩⲟⲩⲱⲛ ⲁⲩⲱ ⲉⲓⲥ ⲡⲉⲩϫⲟⲓ̈ⲥ
  ⲉϥⲛⲏϫ ϩⲓϫⲙ̅ ⲡⲕⲁϩ ⲉϥⲙⲟⲟⲩⲧ <span style="color:#b00e23">(ⲕ̅ⲋ̅)</span> ⲁⲩⲱ ⲁⲱⲑ
  ϩⲙ̅ ⲡⲉϣⲧⲟⲣⲧⲣ̅ ⲉⲛⲧⲁⲩϣⲱⲡⲉ ⲛ̅ϩⲏⲧϥ̅ ⲁϥⲟⲩϫⲁⲓ ⲁⲩⲱ ⲛⲉϥⲛⲏⲩ ⲉⲃⲟⲗ ϩⲓⲧⲟⲟⲧⲟⲩ ⲧⲏⲣⲟⲩ ⲉⲙⲡⲉ
  ⲗⲁⲁⲩ ϩⲩⲡⲟⲡⲧⲉⲩⲉ ⲉⲣⲟϥ ϣⲁⲛⲧϥ̅ⲟⲩϫⲁⲓ ⲉϩⲣⲁⲓ̈ ⲉⲥⲓⲣⲱⲑⲁ <span style=
  "color:#b00e23">(ⲕ̅ⲍ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉϥⲓ ⲁϥⲥⲁⲗⲡⲓⲍⲉ ϩⲙ̅ ⲡⲁϣⲧⲁⲡ ϩⲙ̅
  ⲡⲧⲟⲟⲩ ⲛ̅ⲉⲫⲣⲁⲓⲙ ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩⲉⲓ ⲉϩⲣⲁⲓ̈ ⲛⲙ̅ⲙⲁϥ ⲉⲃⲟⲗ ϩⲙ̅ ⲡⲧⲟⲟⲩ ⲁⲩⲱ
  ⲛ̅ⲧⲟϥ ⲉⲛⲉϥⲙⲟⲟϣⲉ ϩⲓϩⲏ ⲙ̅ⲙⲟⲟⲩ <span style="color:#b00e23">(ⲕ̅ⲏ̅)</span> ⲡⲉϫⲁϥ
  ⲛⲁⲩ ϫⲉ ⲟⲩⲉϩ ⲧⲏⲩⲧⲛ̅ ⲛ̅ⲥⲱⲓ ϫⲉ ⲡϫⲟⲉⲓⲥ ⲡⲛⲟⲩⲧⲉ ⲁϥⲡⲁⲣⲁⲇⲓⲇⲟⲩ ⲛ̅ⲛⲉⲛϫⲓϫⲉⲉⲩ ⲉⲧⲉ ⲙⲱⲁⲃ ⲧⲉ
  ⲉϩⲣⲁⲓ̈ ⲉⲧⲟⲟⲧⲏⲩⲧⲛ̅ ⲁⲩⲟⲩⲁϩⲟⲩ ⲛ̅ⲥⲱϥ ⲁⲩⲣ̅ϫⲟⲓ̈ⲥ ⲉⲙⲙⲁⲛ̅ϫⲓⲟⲟⲣ ⲙ̅ⲡⲓⲟⲣⲇⲁⲛⲏⲥ ⲙ̅ⲡⲕⲁϩ
  ⲙ̅ⲙⲱⲁⲃ ⲁⲩⲱ ⲙ̅ⲡⲟⲩⲕⲁ ⲗⲁⲁⲩ ⲛ̅ⲣⲱⲙⲉ ⲉϫⲓⲟⲟⲣ ⲙ̅ⲡⲙⲁ ⲉⲧⲙ̅ⲙⲁⲩ <span style=
  "color:#b00e23">(ⲕ̅ⲑ̅)</span> ⲁⲩϭⲟϫϭϫ̅ ⲙ̅ⲙⲱⲁⲃ ⲙ̅ⲡⲉⲩⲟⲉⲓϣ ⲉⲧⲙ̅ⲙⲁⲩ ⲉⲩⲛⲁⲣ̅ ⲟⲩⲧⲃⲁ
  ⲛ̅ⲣⲱⲙⲉ ⲛ̅ⲣⲉϥⲙⲓϣⲉ ⲧⲏⲣⲟⲩ ⲉⲧⲛ̅ϩⲏⲧⲥ̅ ⲁⲩⲱ ⲣⲱⲙⲉ ⲛⲓⲙ ⲛ̅ⲇⲩⲛⲁⲧⲟⲥ ⲉⲛ̅ⲛⲉⲣⲱⲙⲉ ⲣ̅ ⲉⲃⲟⲗ
  ⲛ̅ϩⲏⲧⲟⲩ <span style="color:#b00e23">(ⲗ̅)</span> ⲁⲩⲱ ⲡⲕⲁϩ ⲙ̅ⲙⲱⲁⲃ ⲁϥⲑⲃ̅ⲃⲓⲟ
  ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ ϩⲁ ⲧϭⲓϫ ⲙ̅ⲡⲓⲥⲣⲁⲏⲗ ⲁⲩⲱ ⲡⲕⲁϩ ⲁϥⲥϭⲣⲉϩⲧ̅ ⲛ̅ϥⲧⲟⲩ ϫⲟⲩⲱⲧⲉ ⲛ̅ⲣⲟⲙⲡⲉ
  ⲁⲩⲱ ⲁⲱⲑ ⲁϥⲕⲣⲓⲛⲉ ⲙ̅ⲙⲟⲟⲩ ϣⲁⲛⲧϥ̅ⲙⲟⲩ <span style="color:#b00e23">(ⲗ̅ⲁ̅)</span>
  ⲙⲛ̅ⲛⲥⲱϥ ⲇⲉ ⲁϥⲛⲉϩⲉⲥ ⲛ̅ϭⲓ ⲥⲁⲙⲉⲅⲁⲣ ⲡϣⲏⲣⲉ ⲛ̅ⲁⲛⲁⲑ ⲁϥⲡⲁⲧⲁⲥⲥⲉ ⲛ̅ⲛ̅ⲁⲗⲗⲟⲫⲩⲗⲟⲥ
  ⲉⲩⲛⲁⲣ̅ⲥⲉⲩϣⲉ ⲛ̅ⲣⲱⲙⲉ ϩⲛ̅ ⲧⲥⲓⲛⲉ ⲛ̅ⲥⲕⲁⲓ ⲛ̅ⲛⲉϩⲟⲟⲩ ⲛ̅ⲧⲟϥ ϩⲱⲱϥ ⲁϥⲧⲟⲩϫⲉ ⲛ̅ϣⲏⲣⲉ
  ⲙ̅ⲡⲓⲥⲣⲁⲏⲗ ⲁⲩⲱ ⲁϥⲙⲟⲩ ⲛ̅ϭⲓ ⲥⲁⲙⲉⲅⲁⲣ</p>

  <h3 id="judges4">4</h3>

  <p><span style="color:#b00e23">(ⲁ̅)</span> ⲛ̅ϣⲏⲣⲉ ⲇⲉ ⲙ̅ⲡⲓⲥⲣⲁⲏⲗ ⲁⲩⲟⲩⲱϩ ⲉⲧⲟⲟⲧⲟⲩ
  ⲉⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ <span style=
  "color:#b00e23">(ⲃ̅)</span> ⲁⲩⲱ ⲡ̅ϫⲟⲉⲓⲥ ⲁϥⲧⲁⲁⲩ ⲉϩⲣⲁⲓ̈ ⲉⲧⲟⲟⲧϥ̅ ⲛ̅ⲓ̈ⲁⲃⲓⲥ ⲡⲣ̅ⲣⲟ
  ⲛ̅ⲭⲁⲛⲁⲁⲛ ⲡⲁⲓ̈ ⲉⲛⲧⲁϥ ⲣ̅ⲣ̅ⲣⲟ ϩⲛ̅ ⲁⲥⲱⲣ ⲁⲩⲱ ⲡⲁⲣⲭⲱⲛ ⲛ̅ⲧⲉϥϭⲟⲙ ⲉⲡⲉϥⲣⲁⲛ ⲡⲉ ⲥⲓⲥⲁⲣⲁ
  ⲛ̅ⲧⲟϥ ⲇⲉ ⲛⲉϥⲟⲩⲏϩ ϩⲛ̅ ⲁⲥⲓⲣⲱⲑ ⲧⲁ ⲛ̅ϩⲉⲑⲛⲟⲥ <span style=
  "color:#b00e23">(ⲅ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩϫⲓϣⲕⲁⲕ ⲉⲃⲟⲗ ⲉϩⲣⲁⲓ̈ ⲉⲡϫⲟⲉⲓⲥ
  ⲉⲃⲟⲗ ϫⲉ ⲛⲉⲣⲉ ⲯⲓⲥ ⲛ̅ϣⲉ ⲛ̅ϩⲁⲣⲙⲁ ⲙ̅ⲡⲉⲛⲓⲡⲉ ϣⲟⲟⲡ ⲛⲁϥ ⲁⲩⲱ ⲡⲁⲓ̈ ⲉⲛⲉϥⲑⲗⲓⲃⲉ ⲙ̅ⲙⲁⲧⲉ
  ⲛ̅ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲛ̅ϫⲟⲩⲱⲧⲉ ⲛ̅ⲣⲟⲙⲡⲉ <span style="color:#b00e23">(ⲇ̅)</span>
  ⲁⲩⲱ ⲇⲉⲃⲃⲱⲣⲁ ⲟⲩⲥϩⲓⲙⲉ ⲙ̅ⲡⲣⲟⲫⲏⲧⲏⲥ ⲉⲑⲓⲙⲉ ⲧⲉ ⲛ̅ⲗⲁⲙⲫⲓⲇⲱⲑ ⲛ̅ⲧⲟⲥ ⲇⲉ ⲛⲉⲥⲕⲣⲓⲛⲉ
  ⲙ̅ⲡⲓⲥⲣⲁⲏⲗ ⲙ̅ⲡⲉⲩⲟⲉⲓϣ ⲉⲧⲙ̅ⲙⲁⲩ <span style="color:#b00e23">(ⲉ̅)</span> ⲁⲩⲱ ⲛ̅ⲧⲟⲥ
  ⲇⲉⲃⲃⲱⲣⲁ ⲛⲉⲥϩⲙⲟⲟⲥ ϩⲁ ⲟⲩⲃⲛ̅ⲛⲉ ⲛ̅ⲧⲙⲏⲧⲉ ⲛ̅ϩⲣⲁⲙⲁ ⲁⲩⲱ ϩⲛ̅ ⲧⲙⲏⲧⲉ ⲛ̅ⲃⲁⲓⲑⲏⲗ ϩⲙ̅ ⲡⲧⲟⲟⲩ
  ⲛ̅​ⲛⲉⲫⲣⲁⲓⲙ ⲁⲩⲱ ⲛⲉⲩⲛⲏⲩ ⲉϩⲣⲁⲓ̈ ⲉⲣⲁⲧⲥ̅ ⲛ̅ϭⲓ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲉⲩϫⲓϩⲁⲡ ϩⲓⲱⲱⲥ
  <span style="color:#b00e23">(ⲋ̅)</span> ⲁⲩⲱ ⲇⲉⲃⲃⲱⲣⲁ ⲁⲥϫⲟⲟⲩ ⲁⲥⲙⲟⲩⲧⲉ ⲉⲃⲁⲣⲁⲕ
  ⲡϣⲏⲣⲉ ⲛ̅ⲁⲃⲓⲛⲉⲉⲙ ⲉⲃⲟⲗ ϩⲛ̅ ⲕⲁⲇⲏⲥ ϩⲙ̅ ⲡⲧⲟⲟⲩ ⲛ̅ⲉⲫⲑⲁⲗⲓⲙ ⲡⲉϫⲁⲥ ⲛⲁϥ ϫⲉ ⲛⲉ ⲡϫⲟⲉⲓⲥ
  ⲡⲛⲟⲩⲧⲉ ⲙ̅ⲡⲓⲥⲣⲁⲏⲗ ϩⲱⲛ ⲉⲧⲟⲟⲧⲕ̅ ⲉⲕⲉⲃⲱⲕ ϭⲉ ⲉϩⲣⲁⲓ̈ ⲉⲡⲧⲟⲟⲩ ⲛ̅ⲑⲁⲃⲱⲣ ⲛⲅ̅ϫⲓ ⲛⲙ̅ⲙⲁⲕ
  ⲛ̅ⲟⲩⲧⲃⲁ ⲛ̅ⲣⲱⲙⲉ ⲉⲃⲟⲗ ϩⲛ̅ ⲛ̅ϣⲏⲣⲉ ​ⲛ̅ⲛⲉⲫⲑⲁⲗⲉⲓ ⲁⲩⲱ ⲉⲃⲟⲗ ϩⲛ̅ ⲛ̅ϣⲏⲣⲉ ⲛ̅ⲍⲁⲃⲟⲩⲗⲱⲛ
  <span style="color:#b00e23">(ⲍ̅)</span> ⲁⲩⲱ ⲁⲛⲟⲕ ϯⲛⲁⲉⲓ ϣⲁⲣⲟⲕ ⲉϩⲣⲁⲓ̈
  ⲉⲡⲉⲭⲓⲙⲁⲣⲣⲟⲥ ⲛ̅ⲕⲓⲥⲱⲛ ⲉⲣⲱϥ ⲛ̅ⲥⲓⲥⲁⲣⲁ ⲡⲁⲣⲭⲱⲛ ⲛ̅ⲧϭⲟⲙ ⲛ̅ⲛ̅ⲓ̈ⲁⲃⲓⲥ ⲁⲩⲱ ⲉϫⲛ̅ ⲛⲉϥϩⲁⲣⲙⲁ
  ⲙⲛ̅ ⲛⲉϥϩⲧⲉⲱⲣ ⲙⲛ̅ ⲡⲉϥⲙⲏⲏϣⲉ ⲁⲩⲱ ⲡϫⲟⲉⲓⲥ ϥⲛⲁⲧⲁⲁϥ ⲉϩⲣⲁⲓ̈ ⲉⲧⲟⲟⲧⲕ̅ <span style=
  "color:#b00e23">(ⲏ̅)</span> ⲡⲉϫⲉ ⲃⲁⲣⲁⲕ ⲛⲁⲥ ϫⲉ ⲉϣⲱⲡⲉ ⲉⲣⲉⲛⲁⲉⲓ ⲛⲙ̅ⲙⲁⲓ̈ ϯⲛⲁⲃⲱⲕ
  ⲉⲣⲉⲛⲁⲧⲙ̅ⲉⲓ ⲇⲉ ⲛ̅ϯⲛⲁⲃⲱⲕ ⲁⲛ ϫⲉ ⲛ̅ϯⲥⲟⲟⲩⲛ ⲁⲛ ⲙ̅ⲡⲉϩⲟⲟⲩ ⲉⲧⲉⲣⲉ ⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲛⲁⲉⲓ
  ⲉⲃⲟⲗ ⲛⲙ̅ⲙⲁⲓ̈ ⲛ̅ϩⲏⲧϥ̅ <span style="color:#b00e23">(ⲑ̅)</span> ⲡⲉϫⲉ ⲇⲉⲃⲃⲱⲣⲁ ⲛⲁϥ
  ϫⲉ ϩⲛ̅ ⲟⲩⲉⲓ ϯⲛⲁⲉⲓ ⲛⲙ̅ⲙⲁⲕ ⲡⲗⲏⲛ ⲉⲓⲙⲉ ϫⲉ ⲛ̅ⲧⲟⲕ ⲁⲛ ⲡⲉ ⲛ̅ⲧⲁⲕⲣ̅ϣⲟⲣⲡ̅ ⲉⲧⲉϩⲓⲏ
  ⲉⲧⲕ̅ⲛⲁⲙⲟⲟϣⲉ ⲛ̅ϩⲏⲧⲥ̅ ⲁⲗⲗⲁ ϩⲛ̅ ⲧϭⲓϫ ⲛ̅ⲟⲩⲥϩⲓⲙⲉ ⲡϫⲟⲓ̈ⲥ ⲉϥⲛⲁⲡⲁⲣⲁⲇⲓⲇⲟⲩ ⲛ̅ⲥⲓⲥⲁⲣⲁ ⲁⲩⲱ
  ⲇⲉⲃⲃⲱⲣⲁ ⲁⲥⲧⲱⲟⲩⲛ ⲁⲥⲙⲟⲟϣⲉ ⲙⲛ̅ ⲃⲁⲣⲁⲕ ⲉⲃⲟⲗ ϩⲛ̅ ⲕⲁⲇⲏⲥ ⲧⲁ ⲛⲉⲫⲑⲁⲗⲉⲓ <span style=
  "color:#b00e23">(ⲓ̅)</span> ⲃⲁⲣⲁⲕ ⲁϥⲡⲁⲣⲁⲅⲅⲉⲓⲗⲉ ⲛ̅ⲍⲁⲃⲟⲩⲗⲱⲛ ⲙⲛ̅ ⲛⲉⲫⲑⲁⲗⲉⲓ ⲉⲃⲟⲗ
  ϩⲛ̅ ⲕⲁⲇⲏⲥ ⲁⲩⲉⲓ ⲉϩⲣⲁⲓ̈ ⲉⲣⲁⲧⲟⲩ ⲉⲩⲛⲁⲣ̅ ⲟⲩⲧⲃⲁ ⲛ̅ⲣⲱⲙⲉ ⲁ ⲇⲉⲃⲃⲱⲣⲁ ⲃⲱⲕ ⲉϩⲣⲁⲓ̈ ⲛⲙ̅ⲙⲁϥ
  ⲉⲡⲧⲟⲟⲩ ⲛ̅ⲑⲁⲃⲱⲣ <span style="color:#b00e23">(ⲓ̅ⲁ̅)</span> ⲁⲩⲱ ⲭⲁⲃⲉⲣ ⲡⲕⲓⲛⲛⲁⲓⲟⲥ
  ⲁϥⲡⲱⲣϫ̅ ⲉⲃⲟⲗ ⲛ̅ⲛ̅ϣⲏⲣⲉ ⲛ̅ⲓ̈ⲱⲃⲁⲃ ⲡϣⲟⲙ ⲙ̅ⲙⲱⲩ̈ⲥⲏⲥ ⲁϥⲡⲏⲥⲥⲉ ⲛ̅ⲧⲉϥⲥⲕⲏⲛⲏ ϣⲁ ϩⲣⲁⲓ̈
  ⲉⲡϣⲏⲛ ⲉⲡⲙⲁ ⲛ̅ⲙ̅ⲧⲟⲛ ⲡⲁⲓ̈ ⲉⲧϩⲏⲛ ⲉϩⲟⲩⲛ ⲉⲕⲁⲇⲏⲥ <span style=
  "color:#b00e23">(ⲓ̅ⲃ̅)</span> ⲁⲩⲧⲁⲙⲉ ⲥⲓⲥⲁⲣⲁ ϫⲉ ⲁϥⲉⲓ ⲉϩⲣⲁⲓ̈ ⲛ̅ϭⲓ ⲃⲁⲣⲁⲕ ⲡϣⲏⲣⲉ
  ⲛ̅ⲁⲃⲓⲛⲉⲉⲙ ⲉϩⲣⲁⲓ̈ ⲉⲡⲧⲟⲟⲩ ⲛ̅ⲑⲁⲃⲱⲣ <span style="color:#b00e23">(ⲓ̅ⲅ̅)</span>
  ⲁϥⲟⲩⲉϩⲥⲁϩⲛⲉ ⲛ̅ϭⲓ ⲥⲓⲥⲁⲣⲁ ⲛ̅ⲛⲉϥϩⲁⲣⲙⲁ ⲧⲏⲣⲟⲩ ⲉⲩⲛⲁⲣ̅ⲯⲓⲥ ⲛ̅ϣⲉ ⲛ̅ϩⲁⲣⲙⲁ ⲙ̅ⲡⲉⲛⲓⲡⲉ ⲙⲛ̅
  ⲡⲉϥⲙⲏⲏϣⲉ ⲧⲏⲣϥ̅ ⲉⲧⲛⲙ̅ⲙⲁϥ ⲉⲃⲟⲗ ϩⲛ̅ ⲁⲥⲓⲣⲱⲑ ⲛ̅ϩⲉⲑⲛⲟⲥ ⲉⲡⲉⲥⲏⲧ ϣⲁϩⲣⲁⲓ̈ ⲉⲡⲉⲭⲓⲙⲁⲣⲣⲟⲥ
  ⲛ̅ⲕⲓⲥⲱⲛ <span style="color:#b00e23">(ⲓ̅ⲇ̅)</span> ⲡⲉϫⲉ ⲇⲉⲃⲃⲱⲣⲁ ⲇⲉ ⲉϩⲟⲩⲛ ϩⲛ̅
  ⲃⲁⲣⲁⲕ ϫⲉ ⲧⲱⲟⲩⲛ ⲉϩⲣⲁⲓ̈ ϫⲉ ⲡⲁⲓ̈ ⲡⲉ ⲡⲉϩⲟⲟⲩ ⲉⲛⲧⲁ ⲡϫⲟⲉⲓⲥ ⲡⲁⲣⲁⲇⲓⲇⲟⲩ ⲛ̅ϩⲏⲧϥ̅
  ⲛ̅ⲥⲓⲥⲁⲣⲁ ⲉϩⲣⲁⲓ̈ ⲉⲧⲉⲕϭⲓϫ ⲉⲓⲥ ⲡϫⲟⲉⲓⲥ ϥⲛⲁⲙⲟⲟϣⲉ ⲉ[...]ϩⲓϩⲏ ⲙ̅ⲙⲟⲕ ⲁⲩⲱ ⲃⲁⲣⲁⲕ ⲁϥⲉⲓ
  ⲉϩⲣⲁⲓ̈ ϩⲙ̅ ⲡⲧⲟⲟⲩ ⲛ̅ⲑⲁⲃⲱⲣ ⲉⲣⲉ ⲟⲩⲧⲃⲁ ⲛ̅ⲣⲱⲙⲉ ⲛⲙ̅ⲙⲁϥ <span style=
  "color:#b00e23">(ⲓ̅ⲉ̅)</span> ⲁⲩⲱ ⲡϫⲟⲉⲓⲥ ⲁϥϣⲧⲣ̅ⲧⲣ̅ ⲥⲓⲥⲁⲣⲁ ⲙⲛ̅ ⲛⲉϥϩⲁⲣⲙⲁ ⲧⲏⲣⲟⲩ
  ⲙⲛ̅ ⲧⲉϥⲡⲁⲣⲉⲙⲃⲟⲗⲏ ⲧⲏⲣⲥ̅ ϩⲛ̅ ⲟⲩⲧⲁⲡⲣⲟ ⲛ̅ⲥⲏϥⲉ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲃⲁⲣⲁⲕ ⲁⲩⲱ ⲥⲓⲥⲁⲣⲁ
  ⲁϥϥⲱϭⲉ ⲉⲡⲉⲥⲏⲧ ⲙ̅ⲡⲉϥϩⲁⲣⲙⲁ ⲁϥⲡⲱⲧ ϩⲓ ⲛⲉϥⲟⲩⲉⲣⲏⲧⲉ <span style=
  "color:#b00e23">(ⲓ̅ⲋ̅)</span> ⲁⲩⲱ ⲃⲁⲣⲁⲕ ⲁϥⲉⲓ ⲛ̅ⲥⲁ ⲛⲉϥϩⲁⲣⲙⲁ ⲁⲩⲱ ⲛ̅ⲥⲁ
  ⲧⲉϥⲡⲁⲣⲉⲙⲃⲟⲗⲏ ϣⲁ ϩⲣⲁⲓ̈ ⲉⲁⲥⲓⲣⲱⲑ ⲉⲡⲙⲁ ⲛ̅ϣⲏⲛ ⲛ̅ⲛ̅ϩⲉⲑⲛⲟⲥ ⲁⲩⲱ ⲧⲡⲁⲣⲉⲙⲃⲟⲗⲏ ⲧⲏⲣⲥ̅
  ⲛ̅ⲥⲓⲥⲁⲣⲁ ⲁⲥϩⲉ ϩⲛ̅ ⲟⲩⲧⲁⲡⲣⲟ ⲛ̅ⲥⲏϥⲉ ⲉⲙⲡⲉ ⲟⲩⲁ ⲛ̅ⲟⲩⲱⲧ ⲥⲉⲉⲡⲉ ⲛ̅ϩⲏⲧⲟⲩ <span style=
  "color:#b00e23">(ⲓ̅ⲍ̅)</span> ⲥⲓⲥⲁⲣⲁ ⲇⲉ ⲁϥⲁⲛⲁⲭⲱⲣⲓ ⲉϥⲡⲏⲧ ϩⲛ̅ ⲛⲉϥⲟⲩⲉⲣⲏⲧⲉ
  ⲉⲧⲉⲥⲕⲏⲛⲏ ⲛ̅ⲓ̈ⲁⲏⲗ ⲑⲓⲙⲉ ⲛ̅ⲭⲁⲃⲉⲣ ⲡⲕⲓⲛⲛⲁⲓⲟⲥ ϫⲉ ⲛⲉⲣⲉ ⲟⲩⲉⲓⲣⲏⲛⲏ ϣⲟⲟⲡ ϩⲛ̅ ⲧⲙⲏⲧⲉ
  ⲛ̅ⲓ̈ⲁⲃⲓⲥ ⲡⲣ̅ⲣⲟ ⲛ̅ⲁⲥⲱⲣ ⲁⲩⲱ ϩⲛ̅ ⲧⲙⲏⲧⲉ ⲙ̅ⲡⲏⲓ̈ ⲛ̅ⲭⲁⲃⲉⲣ ⲡⲕⲓⲛⲛⲁⲓⲟⲥ <span style=
  "color:#b00e23">(ⲓ̅ⲏ̅)</span> ⲁⲩⲱ ⲓⲁⲏⲗ ⲁⲥⲉⲓ ⲉⲃⲟⲗ ϩⲏⲧϥ̅ ⲛ̅ⲥⲓⲥⲁⲣⲁ ⲡⲉϫⲁⲥ ⲛⲁϥ ϫⲉ
  ⲣⲁⲕⲧⲕ̅ ⲉϩⲟⲩⲛ ⲛⲁⲓ̈ ⲡϫⲟⲉⲓⲥ ⲣⲁⲕⲧⲕ̅ ⲉϩⲟⲩⲛ ⲛⲁⲓ̈ ⲙ̅ⲡⲣ̅ⲣ̅ϩⲟⲧⲉ ⲁⲩⲱ ⲁϥⲃⲱⲕ ⲉϩⲟⲩⲛ ϣⲁⲣⲟⲥ
  ⲉⲧⲉⲥⲕⲏⲛⲏ ⲁⲥϩⲟⲃⲥϥ̅ ⲛ̅ⲟⲩϩⲃⲥⲱ ⲛ̅ϣⲁⲁⲣ <span style="color:#b00e23">(ⲓ̅ⲑ̅)</span>
  ⲡⲉϫⲉ ⲥⲓⲥⲁⲣⲁ ⲛⲁⲥ ϫⲉ ⲙⲁⲧⲥⲓ ⲟⲩⲕⲟⲩⲓ ⲙ̅ⲙⲟⲟⲩ ϫⲉ ⲁⲓ̈ⲉⲓⲃⲉ ⲁⲩⲱ ⲁⲥⲟⲩⲱⲛ ⲉⲡⲁⲥⲕⲟⲥ ⲙ̅ⲡⲉⲣⲱⲧⲉ
  ⲁⲥⲧⲥⲟϥ ⲁⲩⲱ ⲁⲥϩⲟⲃⲥϥ̅ <span style="color:#b00e23">(ⲕ̅)</span> ⲡⲉϫⲁϥ ⲛⲁⲥ ϫⲉ
  ⲁϩⲉⲣⲁⲧⲉ ϩⲓⲣⲙ̅ ⲡⲣⲟ ⲛ̅ⲧⲉⲥⲕⲏⲛⲏ ⲁⲩⲱ ⲉⲣϣⲁⲛ ⲣⲱⲙⲉ ⲉⲓ ⲛⲉ ⲛϥ̅ϫⲛⲟⲩ ϫⲉ ⲛⲉ ⲟⲩⲛ̅ ⲣⲱⲙⲉ
  ⲙ̅ⲡⲉⲓⲙⲁ ⲉⲣⲉ ϫⲟⲟⲥ ⲛⲁϥ ϫⲉ ⲙ̅ⲙⲟⲛ ⲁⲩⲱ ⲁⲥϩⲟⲃⲥϥ̅ ⲛ̅ⲧⲉⲥⲇⲉⲣⲓⲥ <span style=
  "color:#b00e23">(ⲕ̅ⲁ̅)</span> ⲁⲩⲱ ⲓ̈ⲁⲏⲗ ⲑⲓⲙⲉ ⲛ̅ⲭⲁⲃⲉⲣ ⲡⲕⲓⲛⲛⲁⲓⲟⲥ ⲁⲥϫⲓ ⲛ̅ⲧⲉϥⲙⲟⲩ
  ⲛ̅ⲧⲉⲥⲕⲏⲛⲏ ⲁⲥⲕⲁ ⲡϩⲁⲧⲏⲣ ϩⲛ̅ ⲧⲉⲥϭⲓϫ ⲁⲥⲃⲱⲕ ⲉϩⲟⲩⲛ ⲛⲁϥ ⲛ̅ϩⲱⲡ ⲁⲥⲧⲣⲧⲣ̅ ⲧⲉϣⲙⲟⲩ ϩⲙ̅
  ⲡⲉϥⲥⲙⲁⲩ ⲁϥϩⲉ ⲉϩⲣⲁⲓ̈ ⲉϫⲙ̅ ⲡⲕⲁϩ ⲁⲩⲱ ⲛ̅ⲧⲟϥ ⲁϥⲥⲃ̅ⲗⲧⲉ ϩⲓ ⲡⲉⲥⲏⲧ ϩⲁ ⲛⲉⲥⲟⲩⲉⲣⲏⲧⲉ ⲁϥⲕⲁ
  ⲛ̅ⲧⲏⲩ ⲁϥⲙⲟⲩ <span style="color:#b00e23">(ⲕ̅ⲃ̅)</span> ⲁⲩⲱ ⲉⲓⲥ ⲃⲁⲣⲁⲕ ⲁϥⲉⲓ
  ⲉϥⲡⲏⲧ ⲛ̅ⲥⲁ ⲥⲓⲥⲁⲣⲁ ⲁⲩⲱ ⲓ̈ⲁⲏⲗ ⲁⲥⲉⲓ ⲉⲃⲟⲗ ϩⲏⲧϥ̅ ⲡⲉϫⲁⲥ ⲛⲁϥ ϫⲉ ⲁⲙⲟⲩ ⲧⲁⲧⲥⲁⲃⲟⲕ ⲉⲡⲣⲱⲙⲉ
  ⲉⲧⲕ̅ϣⲓⲛⲉ ⲛ̅ⲥⲱϥ ⲁϥⲃⲱⲕ ⲉϩⲟⲩⲛ ⲛⲁⲥ ⲁⲩⲱ ⲉⲓⲥ ⲥⲓⲥⲁⲣⲁ ⲉϥⲛⲏϫ ϩⲓ ⲡⲉⲥⲏⲧ ⲉϥⲙⲟⲟⲩⲧ ⲉⲣⲉ
  ⲧⲉϣⲙⲟⲩ ⲧⲣ̅ⲧⲱⲣ ϩⲙ̅ ⲡⲉϥⲥⲙⲁⲩ <span style="color:#b00e23">(ⲕ̅ⲅ̅)</span> ⲁⲩⲱ
  ⲡϫⲟⲉⲓⲥ ⲡⲛⲟⲩⲧⲉ ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ ⲁϥϭⲉⲧⲡ ⲓ̈ⲁⲃⲓⲥ ⲡⲣ̅ⲣⲟ ⲛ̅ⲭⲁⲛⲁⲁⲛ ϩⲁⲑⲏ ⲛ̅ⲛ̅ϣⲏⲣⲉ
  ⲙ̅ⲡⲓⲥⲣⲁⲏⲗ <span style="color:#b00e23">(ⲕ̅ⲇ̅)</span> ⲁⲩⲱ ⲧϭⲓϫ ⲛ̅ⲛ̅ϣⲏⲣⲉ
  ⲙ̅ⲡⲓⲥⲣⲁⲏⲗ ⲛⲉⲥϯ ⲉⲑⲏ ⲉⲡⲉϩⲟⲩⲟ ⲉⲥⲛ̅ϣⲟⲧ ⲉϫⲛ̅ ⲓ̈ⲁⲃⲓⲥ ⲡⲣ̅ⲣⲟ ⲛ̅ⲭⲁⲛⲁⲁⲛ ϣⲁⲛⲧⲟⲩϥⲱⲧⲉ ⲉⲃⲟⲗ
  ⲛ̅ⲓ̈ⲁⲃⲓⲥ ⲡⲣ̅ⲣⲟ ⲛ̅ⲭⲁⲛⲁⲁⲛ</p>

  <h3 id="judges5">5</h3>

  <p><span style="color:#b00e23">(ⲁ̅)</span> ⲁⲩⲱ ⲇⲉⲃⲃⲱⲣⲁ ⲙⲛ̅ ⲃⲁⲣⲁⲕ ⲡϣⲏⲣⲉ
  ⲛ̅ⲁⲃⲓⲛⲉⲉⲙ ⲁⲩⲧⲁⲩⲟ ⲛ̅ⲟⲩⲱⲇⲏ ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ ⲉⲩϫⲱ ⲙ̅ⲙⲟⲥ <span style=
  "color:#b00e23">(ⲃ̅)</span> ϫⲉ ϩⲙ̅ ⲡⲧⲣⲉⲩⲁⲣⲭⲓ ⲛ̅ϭⲓ ⲛ̅ⲁⲣⲭⲏⲅⲟⲥ ⲙ̅ⲡⲓⲥⲣⲁⲏⲗ ϩⲙ̅
  ⲡⲟⲩⲱϣ ⲙ̅ⲡⲗⲁⲟⲥ ϫⲉ ⲁϥϭⲱⲗⲡ̅ ⲉⲃⲟⲗ ⲛ̅ϭⲓ ⲟⲩϭⲱⲗⲡ̅ ⲉⲃⲟⲗ ϩⲙ̅ ⲡⲓⲥⲣⲁⲏⲗ ϩⲙ̅ ⲡⲧⲣⲉ ⲡⲗⲁⲟⲥ
  ϣⲱⲡⲉ ϩⲙ̅ ⲡⲉϥⲟⲩⲱϣ ⲥⲙⲟⲩ ⲉⲡϫⲟⲓ̈ⲥ <span style="color:#b00e23">(ⲅ̅)</span> ⲥⲱⲧⲙ̅
  ⲛⲉⲣ̅ⲣⲱⲟⲩ ⲛ̅ⲧⲉⲧⲛ̅ϫⲓⲥⲙⲏ ⲛ̅ⲥⲁⲧⲣⲁⲡⲏⲥ ⲛ̅ⲇⲩⲛⲁⲧⲟⲥ ⲁⲛⲟⲕ ϯϣⲟⲟⲡ ⲙ̅ⲡϫⲟⲉⲓⲥ ⲁⲛⲟⲕ ϯϣⲟⲟⲡ ⲛⲁϥ
  ϯⲛⲁϫⲱ ⲧⲁⲯⲁⲗⲗⲓ ⲉⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲥⲣⲁⲏⲗ <span style=
  "color:#b00e23">(ⲇ̅)</span> ⲡϫⲟⲉⲓⲥ ϩⲙ̅ ⲡⲧⲣⲉⲕⲉⲓ ⲉⲃⲟⲗ ϩⲛ̅ ⲥⲏⲉⲓⲣ ⲁⲩⲱ ϩⲙ̅ ⲡⲧⲣⲉⲕⲉⲓ
  ⲉⲃⲟⲗ ϩⲛ̅ ⲧⲥⲱϣⲉ ⲛ̅ⲉⲇⲱⲙ ⲡⲕⲁϩ ⲁϥⲛⲟⲓⲛ ⲁⲩⲱ ⲧⲡⲉ ⲁⲥⲁϩⲉⲣⲁⲧⲥ̅ ⲛ̅ⲕⲉⲕⲗⲟⲟⲗⲉ ⲁⲩϣⲟⲩⲉ ⲙ̅ⲙⲟⲟⲩ
  ⲉⲡⲉⲥⲏⲧ <span style="color:#b00e23">(ⲉ̅)</span> ⲛ̅ⲧⲟⲩⲉⲓⲏ ⲁⲩⲛⲟⲉⲓⲛ ⲙ̅ⲡⲉⲙ̅ⲧⲟ ⲉⲃⲟⲗ
  ⲙ̅ⲡϫⲟⲉⲓⲥ ϩⲛ̅ ⲥⲓⲛⲁ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲥⲣⲁⲏⲗ <span style=
  "color:#b00e23">(ⲋ̅)</span> ϩⲛ̅ ⲛⲉϩⲟⲟⲩ ⲛ̅ⲥⲙⲉⲅⲁⲣ ⲡϣⲏⲣⲉ ⲛ̅ⲁⲛⲁⲑ ϩⲛ̅ ⲛⲉϩⲟⲟⲩ
  ⲛ̅ⲓⲁⲏⲗ ⲁⲩⲱϫⲡ ⲛ̅ϭⲓ ⲛⲉⲣ̅ⲣⲱⲟⲩ ⲁⲩⲕⲁ ⲛⲉϩⲓⲟⲟⲩⲉ ⲉⲃⲟⲗ ⲁⲩⲱ ⲁⲩⲙⲟⲟϣⲉ ϩⲛ̅ ⲙ̅ⲙⲟⲉⲓⲧ ⲉⲧϭⲟⲟⲩϭ
  ⲉⲧϭⲟⲟⲙⲉ <span style="color:#b00e23">(ⲍ̅)</span> ⲁⲩⲱϫⲡ̅ ⲛ̅ϭⲓ ⲛⲉⲧⲟⲛϩ̅ ⲁⲩⲱϫⲡ̅
  ⲛ̅ϭⲓ ⲇⲩⲛⲁⲧⲟⲥ ϩⲙ̅ ⲡⲓⲥⲣⲁⲏⲗ ⲁⲩⲱϫⲡ̅ ϣⲁⲛⲧⲥ̅ⲛⲉϩⲥⲉ ⲛ̅ϭⲓ ⲇⲉⲃⲃⲱⲣⲁ ϣⲁⲛⲧⲥ̅ⲧⲱⲟⲩⲛ ⲛ̅ϭⲓ
  ⲟⲩⲙⲁⲩ ϩⲙ̅ ⲡⲓⲥⲣⲁⲏⲗ <span style="color:#b00e23">(ⲏ̅)</span> ⲁⲩⲥⲱⲧⲡ̅ ⲛⲁⲩ
  ⲛ̅ϩⲉⲛⲛⲟⲩⲧⲉ ⲛ̅ⲃⲣ̅ⲣⲉ ⲧⲟⲧⲉ ⲁⲩⲡⲟⲗⲉⲙⲓ ⲙⲛ̅ ⲙ̅ⲡⲟⲗⲓⲥ ⲛ̅ⲛ̅ⲁⲣⲭⲱⲛ ⲟⲩⲑⲩⲣⲱⲛ ⲉϥϣⲁⲛⲟⲩⲱⲛϩ̅
  ⲉⲃⲟⲗ ⲁⲩⲱ ⲟⲩϣⲗⲓϭ ⲙ̅ⲡⲉⲛⲓⲡⲉ ⲙⲛ̅ ⲟⲩⲗⲟⲅⲭⲏ ϩⲙ̅ ⲡⲉϩⲙⲉ ⲛ̅ϣⲟ ϩⲙ̅ ⲡⲓⲥⲣⲁⲏⲗ <span style=
  "color:#b00e23">(ⲑ̅)</span> ⲡⲁϩⲏⲧ ϥϭⲉⲉⲧ ⲉϫⲛ̅ [ⲛ̅ϣⲟⲣⲡ̅ ⲙ̅ⲡ]ⲧⲱϣ ⲙ̅ⲡⲓⲥⲣⲁⲏⲗ
  ⲛ̅ⲇⲩⲛⲁⲥⲧⲏⲥ ⲙ̅ⲡⲗⲁⲟⲥ ⲛⲉⲧⲉⲣⲉ ⲡⲉⲩⲟⲩⲱϣ ϣⲟⲟⲡ ϩⲙ̅ ⲡⲗⲁⲟⲥ ⲥⲙⲟⲩ ⲉⲡϫⲟⲓ̈ⲥ <span style=
  "color:#b00e23">(ⲓ̅)</span> ⲛⲉⲛⲧⲁⲩϩⲙⲟⲟⲥ ⲉϫⲛ̅ ⲟⲩⲉⲓⲁ ⲛ̅ⲥϩⲓⲙⲉ ⲁⲩⲱ ⲉⲩϩⲙⲟⲟⲥ ⲉϫⲛ̅
  ϩⲉⲛⲕⲁⲣⲟⲩⲭⲓⲟⲛ ⲁⲩⲱ ⲙ̅ⲡⲛⲁⲩ ⲙⲉⲉⲣⲉ ⲉⲩϩⲙⲟⲟⲥ ⲉϫⲙ̅ ⲡⲙⲁ ⲛ̅ϯϩⲁⲡ ⲁⲩⲱ ⲉⲩⲙⲟⲟϣⲉ ⲉϫⲛ̅
  ϩⲉⲛϩⲓⲟⲟⲩⲉ ⲉⲩⲟ ⲛ̅ϣⲏⲛ ⲉⲧⲣⲉⲩϣⲁϫⲉ ϩⲓ ⲧⲉϩⲓⲏ <span style=
  "color:#b00e23">(ⲓ̅ⲁ̅)</span> ⲉⲡⲉϩⲣⲟⲟⲩ ⲛ̅ⲛⲉⲧⲣ̅ⲧⲱⲣⲉ ϩⲛ̅ ⲧⲙⲏⲧⲉ ⲛ̅ⲛⲉⲧⲉⲩⲫⲣⲁⲛⲉ
  ⲉⲩⲛⲁϯ ⲛ̅ⲟⲩⲇⲓⲕⲁⲓⲟⲥⲩⲛⲏ ⲙ̅ⲡⲙⲁ ⲉⲧⲙ̅ⲙⲁⲩ ⲙ̅ⲡϫⲟⲉⲓⲥ ⲁⲩⲝⲁⲛⲉ ⲛ̅ⲇⲓⲕⲁⲓⲟⲥ ⲛ̅ⲧⲉⲧⲛ̅ϭⲙ̅ϭⲟⲙ
  ϩⲙ̅ ⲡⲓⲥⲣⲁⲏⲗ ⲧⲟⲧⲉ ⲡⲗⲁⲟⲥ ⲙ̅ⲡϫⲟⲉⲓⲥ ⲁϥⲃⲱⲕ ⲉϩⲣⲁⲓ̈ ⲉⲛⲉϥⲡⲟⲗⲓⲥ <span style=
  "color:#b00e23">(ⲓ̅ⲃ̅)</span> ⲧⲱⲟⲩⲛⲉ ⲧⲱⲟⲩⲛⲉ ⲇⲉⲃⲃⲱⲣⲁ ⲧⲱⲟⲩⲛⲉ ⲧⲱⲟⲩⲛⲉ ⲛ̅ⲧⲉⲧⲁⲩⲟ
  ⲛ̅ⲟⲩⲱⲇⲏ ϩⲛ̅ ⲟⲩϭⲟⲙ ⲧⲱⲟⲩⲛ ⲉϩⲣⲁⲓ̈ ⲃⲁⲣⲁⲕ ⲛⲅ̅ⲁⲓⲭⲙⲁⲗⲱⲧⲓⲍⲉ ⲛ̅ⲧⲉⲭⲙⲁⲗⲱⲥⲓⲁ ⲡϣⲏⲣⲉ
  ⲛ̅ⲁⲃⲓⲛⲉⲉⲙ ⲁⲩⲱ ⲇⲉⲃⲃⲱⲣⲁ ⲁⲥϯϭⲟⲙ ⲛ̅ⲃⲁⲣⲁⲕ ⲁⲩⲱ ⲁⲥϫⲓⲥⲉ ⲛ̅ⲧⲉϥϭⲟⲙ <span style=
  "color:#b00e23">(ⲓ̅ⲅ̅)</span> ⲧⲟⲧⲉ ⲥⲉⲛⲁⲉⲓ ⲉⲡⲉⲥⲏⲧ ⲛ̅ϭⲓ ⲛⲉⲧⲧⲁϫⲣⲏⲩ ⲉⲩⲟ ⲛ̅ⲛ̅ϣⲱϫⲡ̅
  ⲛ̅ϫⲱⲱⲣⲉ ⲙ̅ⲡⲗⲁⲟⲥ ⲙⲛ̅ ⲡϫⲟⲉⲓⲥ ϥⲛⲁⲉⲓ ⲛⲁϥ ⲉϩⲣⲁⲓ̈ ϩⲛ̅ ⲛⲉⲧⲧⲁϫⲣⲏⲩ <span style=
  "color:#b00e23">(ⲓ̅ⲇ̅)</span> ⲡⲗⲁⲟⲥ ⲛ̅ⲉⲫⲣⲁⲓⲙ ⲁⲩⲧⲓⲙⲱⲣⲓ ⲙ̅ⲙⲟⲟⲩ ϩⲛ̅ ⲛ̅ⲓ̈ⲁ
  ⲙ̅ⲡⲉⲩⲥⲟⲛ ⲃⲉⲛⲓⲁⲙⲓⲛ ⲙⲁⲭⲓⲣ ϥϣⲟⲟⲡ ⲛⲙ̅ⲙⲁⲓ ⲛ̅ϩⲏⲅⲟⲩⲙⲉⲛⲟⲥ ⲁⲩⲉⲓ ⲉϩⲣⲁⲓ̈ ⲉⲩϯⲟⲩⲟⲓ ⲁⲩⲱ
  ⲛ̅ⲉⲃⲟⲗ ϩⲛ̅ ⲍⲁⲃⲟⲩⲗⲱⲛ ⲉⲩⲥⲱⲕ ϩⲙ̅ ⲡϭⲉⲣⲱⲃ ⲛ̅ⲧⲉⲥⲃⲱ ⲛ̅ⲟⲩⲅⲣⲁⲙⲙⲁⲧⲉⲩⲥ <span style=
  "color:#b00e23">(ⲓ̅ⲉ̅)</span> ⲁⲩⲱ ⲛ̅ⲁⲣⲭⲏⲅⲟⲥ ⲛ̅ⲓ̈ⲥⲥⲁⲭⲁⲣ ⲥⲉϣⲟⲟⲡ ⲙⲛ̅ ⲇⲉⲃⲃⲱⲣⲁ ⲁⲩⲱ
  ⲃⲁⲣⲁⲕ ϥϣⲟⲟⲡ ⲙⲛ̅ ⲓ̈ⲥⲥⲁⲭⲁⲣ ⲧⲁⲓ̈ ⲧⲉ ⲑⲉ ⲉⲛⲧⲁ ⲃⲁⲣⲁⲕ ϫⲟⲟⲩ ϩⲛ̅ ⲛ̅ⲉⲓⲁ ϩⲓⲧⲟⲟⲧⲟⲩ
  ⲛ̅ⲛⲉϥϥⲁⲓϣⲓⲛⲉ ⲉⲃⲟⲗ ⲉⲙⲙⲉⲣⲓⲥ ⲛ̅ϩⲣⲟⲩⲃⲏⲛ ⲛ̅ⲛⲟϭ ⲉⲧⲙⲟⲩϣⲧ̅ ⲙ̅ⲡϩⲏⲧ <span style=
  "color:#b00e23">(ⲓ̅ⲋ̅)</span> ⲉⲧⲃⲉⲟⲩ ⲁⲩϩⲙⲟⲟⲥ ϩⲛ̅ ⲧⲙⲏⲧⲉ ⲛ̅ⲧⲉϩⲓⲏ ⲧⲉⲧⲟⲩⲙⲟⲩⲧⲉ
  ⲉⲣⲟⲥ ϫⲉ ⲧⲇⲓⲅⲟⲙⲓⲁ ⲉⲧⲣⲉⲩⲥⲱⲧⲙ̅ ⲉⲡⲉϩⲣⲟⲟⲩ ⲛ̅ⲛ̅ⲁⲅⲅⲉⲗⲟⲥ ⲉⲡⲡⲱⲣϫ̅ ⲛ̅ϩⲣⲟⲩⲃⲏⲛ ϩⲉⲛ
  ⲙⲉⲅⲓⲥⲧⲁⲛⲟⲥ ⲁⲩⲙⲟⲩϣⲧ̅ ⲙ̅ⲡϩⲏⲧ <span style="color:#b00e23">(ⲓ̅ⲍ̅)</span> ⲛ̅ⲅⲁⲗⲁⲁⲇ
  ϩⲙ̅ ⲡⲉⲕⲣⲟ ⲙ̅ⲡⲓⲟⲣⲇⲁⲛⲏⲥ ϩⲙ̅ ⲡⲙⲁ ⲉⲛⲧⲁϥⲟⲩⲱϩ ⲛ̅ϩⲏⲧϥ̅ ⲁⲩⲱ ⲇⲁⲛ ⲉⲧⲃⲉ ⲟⲩ ϥϭⲁⲗⲱⲟⲩ
  ⲉⲛⲉϫⲏⲩ ⲁⲥⲏⲣ ⲁϥϩⲙⲟⲟⲥ ϩⲛ̅ ⲧⲡⲁⲣϩⲁⲗⲓⲁ ⲛ̅ⲛⲉⲑⲁⲗⲁⲥⲥⲁ <span style=
  "color:#b00e23">(ⲓ̅ⲏ̅)</span> ⲁⲩⲱ ⲍⲁⲃⲟⲩⲗⲱⲛ ⲁϥⲟⲩⲱϩ ϩⲓϫⲛ̅ ⲛⲉϥⲙⲟⲉⲓⲧ ⲛⲉⲓ ⲉⲃⲟⲗ
  ⲡⲗⲁⲟⲥ ⲉⲛⲧⲁⲩⲛⲉϭⲛⲉϭ ⲧⲉϥⲯⲩⲭⲏ ⲉⲃⲟⲗ ϩⲙ̅ ⲡⲙⲟⲩ ⲁⲩⲱ ⲛⲉⲫⲑⲁⲗⲉⲓ ϩⲓϫⲙ̅ ⲡϫⲓⲥⲉ ⲛ̅ⲧⲥⲱϣⲉ
  <span style="color:#b00e23">(ⲓ̅ⲑ̅)</span> ⲁⲩⲉⲓ ⲛ̅ϭⲓ ⲛⲉⲩⲉⲣⲣⲱⲟⲩ ⲁⲩⲥⲱⲣ ⲉⲃⲟⲗ
  ⲉⲙⲓϣⲉ ⲧⲟⲧⲉ ⲁⲩⲡⲟⲗⲉⲙⲓ ⲛ̅ϭⲓ ⲛⲉⲣ̅ⲣⲱⲟⲩ ⲛ̅ⲭⲁⲛⲁⲁⲛ ϩⲛ̅ ⲑⲁⲛⲁⲁⲕ ϩⲓϫⲙ̅ ⲡⲙⲟⲟⲩ ⲙ̅ⲙⲁⲅⲉⲇⲇⲱ
  ⲙ̅ⲡⲟⲩϫⲓ ⲇⲱⲣⲟⲛ ⲛ̅ϩⲁⲧ <span style="color:#b00e23">(ⲕ̅)</span> ⲛ̅ⲥⲓⲟⲩ ⲉⲃⲟⲗ ϩⲛ̅
  ⲧⲡⲉ ⲁⲩⲁϩⲉⲣⲁⲧⲟⲩ ϩⲛ̅ ⲛⲉⲩⲙⲁ ⲙ̅ⲙⲟⲟϣⲉ ⲉⲧⲣⲉⲩⲙⲓϣⲉ ⲙⲛ̅ ⲥⲓⲥⲁⲣⲁ <span style=
  "color:#b00e23">(ⲕ̅ⲁ̅)</span> ⲡⲉⲭⲓⲙⲁⲣⲣⲟⲥ ⲛ̅ⲕⲓⲥⲱⲛ ⲁϥⲥⲩⲣⲁ ⲙ̅ⲙⲟⲟⲩ ⲡⲉⲭⲓⲙⲁⲣⲣⲟⲥ
  ⲛ̅ⲁⲣⲭⲁⲓⲟⲥ ⲡⲉⲭⲓⲙⲁⲣⲣⲟⲥ ⲛ̅ⲕⲓⲥⲱⲛ ⲧⲁⲯⲩⲭⲏ ⲉⲧϭⲙ̅ϭⲟⲙ ⲛⲁⲕⲁⲧⲁⲡⲁⲧⲓ ⲙ̅ⲙⲟⲟⲩ <span style=
  "color:#b00e23">(ⲕ̅ⲃ̅)</span> ⲧⲟⲧⲉ ⲁⲩϫⲱⲣⲡ̅ ⲛ̅ϭⲓ ⲙ̅ⲡⲉϩⲧⲟ ϩⲛ̅ ⲟⲩϣⲧⲟⲣⲧⲣ̅ ⲁⲩⲱ
  ⲡⲁϯⲃ̅ⲥ ⲛⲁϩⲱⲙ ⲉϩⲣⲁⲓ̈ ⲉϫⲱⲟⲩ ⲉⲩⲛⲁⲡⲱⲧ ⲉⲧⲱⲛ ⲛ̅ϭⲓ ⲛⲉϥϫⲱⲱⲣⲉ <span style=
  "color:#b00e23">(ⲕ̅ⲅ̅)</span> ⲥⲁϩⲟⲩ ⲛ̅ⲧⲉⲧⲟⲩⲙⲟⲩⲧⲉ ⲉⲣⲟⲥ ϫⲉ ⲙⲁⲣⲱⲥ ⲡⲉϫⲉ ⲡⲁⲅⲅⲉⲗⲟⲥ
  ⲙ̅ⲡϫⲟⲉⲓⲥ ϫⲉ ⲥⲁϩⲟⲩ ⲙ̅ⲙⲟⲥ ⲥⲉⲥϩⲟⲩⲟⲣⲧ̅ ⲛ̅ϭⲓ ⲛⲉⲧⲟⲩⲏϩ ⲛ̅ϩⲏⲧⲉ ⲉⲃⲟⲗ ϫⲉ ⲙ̅ⲡⲟⲩⲉⲓ
  ⲉⲩⲃⲟⲏⲑⲓⲁ ⲡϫⲟⲉⲓⲥ ϣⲟⲟⲡ ⲉⲩⲃⲟⲏⲑⲓⲁ ϩⲛ̅ ⲛ̅ⲇⲩⲛⲁⲧⲟⲥ <span style=
  "color:#b00e23">(ⲕ̅ⲇ̅)</span> ⲉⲥⲉϣⲱⲡⲉ ⲉⲥⲥⲙⲁⲙⲁⲁⲧ ϩⲛ̅ ⲛⲉϩⲓⲟⲙⲉ ⲛ̅ϭⲓ ⲓⲁⲏⲗ ⲑⲓⲙⲉ
  ⲛ̅ⲭⲁⲃⲉⲣ ⲡⲕⲓⲛⲛⲁⲓⲟⲥ ⲛ̅ⲧⲟⲟⲧⲟⲩ ⲛ̅ⲛⲉϩⲓⲟⲙⲉ ⲉⲥⲉϣⲱⲡⲉ ⲉⲥⲥⲙⲁⲙⲁⲁⲧ ϩⲛ̅ ⲛⲉⲥⲕⲏⲛⲏ
  <span style="color:#b00e23">(ⲕ̅ⲉ̅)</span> ⲛ̅ⲧⲁϥⲁⲓⲧⲓ ⲛ̅ⲟⲩⲙⲟⲟⲩ ⲁⲥϯⲉⲣⲱⲧⲉ ⲛⲁϥ ϩⲛ̅
  ⲟⲩⲗⲁⲕⲁⲛⲏ ⲛ̅ⲛ̅ⲇⲩⲛⲁⲧⲟⲥ ⲉⲁⲥⲡⲣⲟⲥⲉⲅⲉⲅⲉ ⲛⲁϥ ⲛ̅ⲟⲩⲥⲁⲓⲣⲉ <span style=
  "color:#b00e23">(ⲕ̅ⲋ̅)</span> ⲧⲉⲥϭⲓϫ ⲛ̅ϩⲃⲟⲩⲣ ⲁⲥⲥⲟⲩⲧⲱⲛⲥ̅ ⲉⲃⲟⲗ ⲉⲧⲉϣⲙⲟⲩ ⲁⲩⲱ
  ⲧⲉⲥϭⲓϫ ⲛ̅ⲟⲩⲛⲁⲙ ⲁⲥⲥⲟⲩⲧⲱⲛⲥ̅ ⲉⲃⲟⲗ ⲉⲡϩⲁⲧⲏⲣ ⲛ̅ⲛⲉⲧϩⲟⲥⲉ ⲁⲩⲱ ⲁⲥⲧⲣ̅ⲧⲱⲣⲥ̅ ⲉⲡⲉⲥⲙⲁⲩ
  ⲛ̅ⲥⲓⲥⲁⲣⲁ ⲁⲥⲱϥⲧ̅ ⲛ̅ⲧⲉϥⲁⲡⲉ ⲁⲥⲣⲁϩⲧϥ̅ ⲁⲥⲱϥⲧ̅ ⲙ̅ⲡⲉϥⲥⲙⲁⲩ <span style=
  "color:#b00e23">(ⲕ̅ⲍ̅)</span> ⲁϥϩⲉ ϩⲁⲣⲁⲧⲟⲩ ⲛ̅ⲛⲉⲥⲟⲩⲉⲣⲏⲧⲉ ⲁϥⲥⲃⲗ̅ⲧⲉ ⲁϥⲕⲉⲥⲕⲱⲥϥ̅
  ⲉⲃⲟⲗ ⲁϥⲛ̅ⲕⲟⲧⲕ̅ ⲟⲩⲧⲉ ⲛⲉⲥⲟⲩⲉⲣⲏⲧⲉ ⲁϥⲛⲟϫϥ̅ ⲁϥϭⲱ ⲛ̅ⲑⲉ ⲉⲛⲧⲁϥⲛⲟϫϥ̅ ⲙ̅ⲙⲟⲥ ⲛ̅ⲧⲁϥϩⲉ
  ⲙ̅ⲡⲙⲁ ⲉⲧⲙ̅ⲙⲁⲩ ⲉⲁϥⲛⲟϫϥ̅ ⲉⲃⲟⲗ <span style="color:#b00e23">(ⲕ̅ⲏ̅)</span> ⲁ ⲧⲙⲁⲁⲩ
  ⲛ̅ⲥⲁⲥⲁⲣⲁ ϭⲱϣⲧ̅ ⲉⲃⲟⲗ ϩⲙ̅ ⲡϣⲟⲩϣⲧ̅ ⲉⲧⲟ ⲛ̅ⲣⲁ ⲙ̅ⲡⲓⲧⲉ ⲉⲃⲟⲗ ϫⲉ ⲁⲩϫⲓϣⲓⲡⲉ ⲛ̅ϭⲓ
  ⲛⲉϥϩⲁⲣⲙⲁ ⲉⲉⲓ ⲁⲩⲣ̅ϩⲁⲉ ⲛ̅ϭⲓ ⲛⲟⲩⲉⲣⲏⲧⲉ ⲛ̅ⲛⲉϥϩⲁⲣⲙⲁ ⲉⲉⲓ <span style=
  "color:#b00e23">(ⲕ̅ⲑ̅)</span> ⲛⲉϩⲓⲟⲙⲉ ⲛ̅ⲥⲁⲃⲏ ⲉⲧⲛ̅ⲟⲓ ⲛ̅ⲧⲟⲟⲧⲥ̅ ⲁⲩⲣ̅ⲟⲩⲱ ⲛⲁⲥ
  ⲛ̅ⲧⲟⲥ ϩⲱⲱⲥ ⲁⲥⲕⲧⲉ ⲛⲉⲥϣⲁϫⲉ ⲉϩⲟⲩⲛ ⲉⲣⲟⲥ <span style="color:#b00e23">(ⲗ̅)</span>
  ϫⲉ ⲛ̅ⲥⲉⲛⲁϩⲉ ϭⲉ ⲁⲛ ⲉⲣⲟϥ ⲉϥⲡⲱϣ ⲛ̅ϩⲉⲛϣⲱⲗ ⲡϣⲁⲛ̅ϩⲧⲏϥ ⲛ̅ⲁϣ ⲛ̅ϩⲧⲏϥ ⲉϫⲛ̅ ⲧⲁⲡⲉ ⲙ̅ⲡⲣⲱⲙⲉ
  ϩⲉⲛϣⲱⲗ ⲉⲩϫⲏϭ ⲛ̅ⲥⲓⲥⲁⲣⲁ ϩⲉⲛϣⲱⲗ ⲉⲩϫⲏϭ ϩⲉⲛϫⲱϭⲉ ⲛⲁⲩⲉⲓⲛⲁⲩⲁⲛ ⲛ̅ⲉⲓⲟⲡⲉ ⲙ̅ⲡⲟⲓⲕⲓⲗⲧⲏⲥ
  ⲛ̅ⲧⲟⲟⲩ ⲛ̅ϣⲱⲗ ⲉⲩⲕⲱⲧⲉ ⲉⲛⲉϥⲙⲁⲕϩ̅ <span style="color:#b00e23">(ⲗ̅ⲁ̅)</span>
  ⲉⲩⲉⲧⲁⲕⲟ ϩⲓ ⲛⲁⲓ̈ ⲛ̅ϭⲓ ⲛⲉⲕϫⲓϫⲉⲉⲩ ⲧⲏⲣⲟⲩ ⲡϫⲟⲉⲓⲥ ⲁⲩⲱ ⲛⲉⲧⲙⲉ ⲙ̅ⲙⲟϥ ⲉⲩⲉⲣ̅ⲑⲉ ⲉⲙⲡⲓ ⲉⲃⲟⲗ
  ⲛ̅ϭⲓ ⲛ̅ϣⲁ ⲙ̅ⲡⲣⲏ ϩⲛ̅ ⲧⲉϥϭⲟⲙ ⲁⲩⲱ ⲡⲕⲁϩ ⲁϥⲥϭⲣⲁϩⲧ̅ ⲛ̅ϩⲙⲉ ⲛ̅ⲣⲟⲙⲡⲉ</p>

  <h3 id="judges6">6</h3>

  <p><span style="color:#b00e23">(ⲁ̅)</span> ⲙⲛ̅ⲛⲥⲁ ⲛⲁⲓ̈ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ
  ⲁⲩⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲓ̈ⲥ ⲁⲩⲱ ⲡϫⲟⲉⲓⲥ ⲁϥⲧⲁⲁⲩ ⲉϩⲣⲁⲓ̈ ⲉⲧⲟⲟⲧϥ̅
  ⲙ̅ⲙⲁⲇⲓϩⲁⲙ ⲛ̅ⲥⲁϣϥⲉ ⲛ̅ⲣⲟⲙⲡⲉ <span style="color:#b00e23">(ⲃ̅)</span> ⲁⲩⲱ ⲧϭⲓϫ
  ⲙ̅ⲙⲁⲇⲓϩⲁⲙ ⲁⲥϩⲣⲟϣ ⲉϫⲙ̅ ⲡⲓⲥⲣⲁⲏⲗ ⲁⲩⲱ ⲁⲩⲧⲁⲙⲉⲓⲟ ⲛⲁⲩ ⲛ̅ϭⲓ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ϩⲁⲡⲟ
  ⲙ̅ⲙⲁⲇⲓϩⲁⲙ ⲛ̅ⲛⲟⲩⲱϣ ⲉⲧϩⲛ̅ ⲛ̅ⲛ̅ⲧⲟⲩⲉⲓⲏ ⲙⲛ̅ ⲛⲉⲥⲡⲏⲗⲁⲓⲟⲛ ⲙⲛ̅ ⲛ̅ϩⲏ ⲛ̅ϣⲁⲧⲱⲛⲉ
  <span style="color:#b00e23">(ⲅ̅)</span> ϣⲁⲥϣⲱⲡⲉ ⲇⲉ ⲉⲣϣⲁⲛ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ϫⲉ
  ⲛⲉⲩⲥⲱϣⲉ ϣⲁⲣⲉ ⲙⲁⲇⲓϩⲁⲙ ⲉⲓ ⲉϩⲣⲁⲓ̈ ⲙⲛ̅ ⲡⲁⲙⲁⲗⲏⲕ ⲙⲛ̅ ⲛ̅ϣⲏⲣⲉ ⲉⲧϩⲛ̅ ⲙ̅ⲙⲁⲛ̅ϣⲁ ϣⲁⲩⲉⲓ
  ⲙⲛ̅ ⲙⲁⲇⲓϩⲁⲙ ⲛ̅ⲥⲉⲡⲱϩⲧ̅ ⲉϩⲣⲁⲓ̈ ⲉϫⲱⲟⲩ <span style="color:#b00e23">(ⲇ̅)</span>
  ⲛ̅ⲥⲉⲧⲁⲕⲟ ⲛ̅ⲛ̅ⲕⲁⲣⲡⲟⲥ ⲙ̅ⲡⲕⲁϩ ϣⲁⲛⲧⲟⲩⲡⲱϩ ⲉϩⲣⲁⲓ̈ ⲉⲅⲁⲍⲁ ⲉⲙⲉⲩϣⲉϫ ⲡⲗⲁⲁⲩ ⲛ̅ⲥⲙⲟⲧ ⲛ̅ⲱⲛϩ̅
  ⲉⲡⲁϩⲟⲩ ϩⲙ̅ ⲡⲕⲁϩ ⲙ̅ⲡⲓⲥⲣⲁⲏⲗ ⲟⲩⲇⲉ ⲟⲩⲙⲁⲥⲉ ⲟⲩⲇⲉ ⲟⲩⲉⲓⲱ ϩⲛ̅ ⲛⲉⲩⲟϩⲉ <span style=
  "color:#b00e23">(ⲉ̅)</span> ϫⲉ ⲛ̅ⲧⲟⲟⲩ ⲙⲛ̅ ⲛⲉⲩⲕⲉⲧⲃ̅ⲛⲟⲟⲩⲉ ⲛ̅ⲛⲉϣⲁⲩⲉⲓ ⲉϩⲣⲁⲓ̈
  ⲉⲛⲉⲩⲥⲕⲏⲛⲏ ⲉϣⲁⲩⲉⲓ ⲛ̅ⲑⲉ ⲛ̅ϩⲉⲛϣϫⲉ ⲉⲛⲁϣⲱⲟⲩ ⲁⲩⲱ ⲛ̅ⲧⲟⲟⲩ ⲙⲛ̅ ⲛⲉⲩⲕⲉ ϭⲁⲙⲟⲩⲗ ⲛ̅ⲛⲉⲙⲛ̅
  ⲏⲡⲉ ⲉⲣⲟⲟⲩ ⲁⲩⲱ ⲉⲛⲉϣⲁⲩⲉⲓ ⲉϩⲣⲁⲓ̈ ⲉⲡⲕⲁϩ ⲙ̅ⲡⲓⲥⲣⲁⲏⲗ ⲛ̅ⲥⲉⲧⲁⲕⲟϥ <span style=
  "color:#b00e23">(ⲋ̅)</span> ⲁⲩⲱ ⲡⲓⲥⲣⲁⲏⲗ ⲁϥⲣ̅ϩⲏⲕⲉ ⲉⲙⲁⲧⲉ ⲛ̅ⲛⲁϩⲣⲁⲥ ⲙ̅ⲙⲁⲇⲓϩⲁⲙ
  <span style="color:#b00e23">(ⲍ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲁⲩⲱϣ ⲉⲃⲟⲗ ⲉϩⲣⲁⲓ̈
  ⲉⲡϫⲟⲓ̈ⲥ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲙⲁⲇⲓϩⲁⲙ <span style="color:#b00e23">(ⲏ̅)</span> ⲁⲩⲱ
  ⲡϫⲟⲉⲓⲥ ⲁϥϫⲟⲟⲩ ⲛ̅ⲟⲩⲣⲱⲙⲉ ⲙ̅ⲡⲣⲟⲫⲏⲧⲏⲥ ⲉⲣⲁⲧⲟⲩ ⲛ̅ⲛ̅ϣⲏⲣⲉ ⲙ̅ⲡⲓⲥⲣⲁⲏⲗ ⲡⲉϫⲁϥ ⲛⲁⲩ ϫⲉ ⲛⲁⲓ̈
  ⲛⲉⲧⲉⲣⲉ ⲡϫⲟⲉⲓⲥ ⲛ̅ⲛⲟⲩⲧⲉ ⲙ̅ⲡⲓⲥⲣⲁⲏⲗ ϫⲱ ⲙ̅ⲙⲟⲟⲩ ϫⲉ ⲁⲛⲟⲕ ⲡⲉⲛⲧⲁⲓⲛ ⲧⲏⲩⲧⲛ̅ ⲉϩⲣⲁⲓ̈ ⲉⲃⲟⲗ
  ϩⲙ̅ ⲡⲕⲁϩ ⲛ̅ⲕⲏⲙⲉ ⲁⲩⲱ ⲁⲓ̈ⲛ̅ ⲧⲏⲩⲧⲛ̅ ⲉⲃⲟⲗ ϩⲙ̅ ⲡⲏⲓ̈ ⲛ̅ⲧⲉⲧⲛ̅ⲙⲛ̅ⲧϩⲙ̅ϩⲁⲗ <span style=
  "color:#b00e23">(ⲑ̅)</span> ⲁⲩⲱ ⲁⲓ̈ⲛⲉϩⲙ̅ ⲧⲏⲩⲧⲛ̅ ⲛ̅ⲧⲟⲟⲧϥ̅ ⲛ̅ⲕⲏⲙⲉ ⲁⲩⲱ ⲛ̅ⲧⲟⲟⲧⲟⲩ
  ⲛ̅ⲛⲉⲧⲑⲗⲓⲃⲉ ⲙ̅ⲙⲱⲧⲛ̅ ⲧⲏⲣⲟⲩ ⲁⲓ̈ⲛⲟϫⲟⲩ ⲉⲃⲟⲗ ϩⲓϩⲏ ⲙ̅ⲙⲱⲧⲛ̅ ⲁⲩⲱ ⲁⲓϯ ⲛⲏⲧⲛ̅ ⲙ̅ⲡⲉⲩⲕⲁϩ
  <span style="color:#b00e23">(ⲓ̅)</span> ⲁⲩⲱ ⲁⲓ̈ϫⲟⲟⲥ ⲛⲏⲧⲛ̅ ϫⲉ ⲁⲛⲟⲕ ⲡⲉ ⲡϫⲟⲉⲓⲥ
  ⲡⲉⲧⲛ̅ⲛⲟⲩⲧⲉ ⲛ̅ⲛⲉⲧⲛ̅ⲣ̅ϩⲟⲧⲉ ϩⲏⲧⲟⲩ ⲛ̅ⲛ̅ⲛⲟⲩⲧⲉ ⲛ̅ⲁⲙⲟⲟⲣⲣⲁⲓⲟⲥ ⲛⲁⲓ̈ ⲛ̅ⲧⲱⲧⲛ̅ ⲉⲧⲉⲧⲛ̅ϣⲟⲟⲡ
  ϩⲙ̅ ⲡⲉⲩⲕⲁϩ ⲁⲩⲱ ⲙ̅ⲡⲉⲧⲛ̅ⲥⲱⲧⲙ̅ ⲛ̅ⲥⲁ ⲡⲁϩⲣⲟⲟⲩ <span style=
  "color:#b00e23">(ⲓ̅ⲁ̅)</span> ⲟⲩⲁⲅⲅⲉⲗⲟⲥ ⲇⲉ ⲛ̅ⲧⲉ ⲡϫⲟⲉⲓⲥ ⲁϥⲉⲓ ⲉϩⲣⲁⲓ̈ ⲁϥϩⲙⲟⲟⲥ
  ϩⲁⲧ ⲧⲉⲣⲉⲙⲓⲛⲑⲟⲥ ⲧⲁ ⲉⲫⲣⲁⲓⲙ ⲉⲧϩⲛ̅ ⲥⲓⲕⲓⲙⲁ ϩⲙ̅ ⲡⲕⲁϩ ⲛ̅ⲓ̈ⲱⲁⲥ ⲡⲉⲓⲱⲧ ⲛ̅ⲉⲥⲧⲣⲓ ⲁⲩⲱ
  ⲅⲉϣⲉⲱⲛ ⲡⲉϥϣⲏⲣⲉ ⲛⲉϥⲟⲩⲉϣⲟⲩⲉϣ ⲛ̅ϩⲉⲛⲥⲟⲩⲟ ϩⲛ̅ ⲟⲩϩⲣⲱⲧ ⲉⲧⲣⲉⲩⲡⲱⲧ ϩⲁ ⲡϩⲟ ⲙ̅ⲙⲁⲇⲓϩⲁⲙ
  <span style="color:#b00e23">(ⲓ̅ⲃ̅)</span> ⲁⲩⲱ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲁϥⲟⲩⲛϩ̅ ⲉⲣⲟϥ
  ⲡⲉϫⲁϥ ⲛⲁϥ ϫⲉ ⲡϫⲟⲓ̈ⲥ ⲡϫⲱⲱⲣⲉ ⲛ̅ⲛ̅ϭⲟⲙ ϣⲟⲟⲡ ⲛⲙ̅ⲙⲁⲕ <span style=
  "color:#b00e23">(ⲓ̅ⲅ̅)</span> ⲁⲩⲱ ⲡⲉϫⲉ ⲅⲉⲇⲉⲱⲛ ⲛⲁϥ ϫⲉ ⲥⲱⲧⲙ̅ ⲉⲣⲟⲓ̈ ⲡϫⲟⲉⲓⲥ ⲉϣϫⲉ
  ⲡϫⲟⲉⲓⲥ ϣⲟⲟⲡ ⲛⲙ̅ⲙⲁⲛ ⲉⲧⲃⲉ ⲟⲩ ⲁ ⲛⲉⲓ̈ϩⲓⲥⲉ ⲧⲏⲣⲟⲩ ⲉⲓ ⲉϩⲣⲁⲓ̈ ⲉϫⲱⲛ ⲁⲩⲱ ⲉⲩⲧⲱⲛ ⲛⲉϥϣⲡⲏⲣⲉ
  ⲧⲏⲣⲟⲩ ⲉⲛⲧⲁ ⲛⲉⲛⲉⲓⲟⲧⲉ ⲧⲁⲩⲟⲟⲩ ⲉⲣⲟⲛ ⲉⲩϫⲱ ⲙ̅ⲙⲟⲥ ϫⲉ ⲙⲏ ⲉⲛⲧⲁ ⲡϫⲟⲉⲓⲥ ⲛ̅ⲧⲛ̅ ⲁⲛ ⲉϩⲣⲁⲓ̈
  ϩⲛ̅ ⲕⲏⲙⲉ ⲧⲉⲛⲟⲩ ⲇⲉ ⲁϥⲛⲟϫⲛ̅ ⲉⲃⲟⲗ ⲙ̅ⲙⲟϥ ⲛ̅ϭⲓ ⲡϫⲟⲓ̈ⲥ ⲁϥⲧⲁⲁⲛ ⲉϩⲣⲁⲓ̈ ⲉⲧⲟⲟⲧⲥ̅
  ⲙ̅ⲙⲁⲇⲓϩⲁⲙ <span style="color:#b00e23">(ⲓ̅ⲇ̅)</span> ⲁⲩⲱ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ
  ⲁϥϭⲱϣⲧ̅ ⲉϫⲱϥ ⲡⲉϫⲁϥ ⲛⲁϥ ϫⲉ ⲃⲱⲕ ϩⲛ̅ ⲧⲉⲕϭⲟⲙ ⲉⲧⲉ ⲧⲁⲓ̈ ⲧⲉ ⲁⲩⲱ ⲕⲛⲁⲛⲟⲩϩⲙ̅ ⲙ̅ⲡⲓⲥⲣⲁⲏⲗ
  ⲛ̅ⲧⲟⲟⲧⲥ ⲙ̅ⲙⲁⲇⲓϩⲁⲙ ⲉⲓⲥ ϩⲏⲏⲧⲉ ⲁⲓ̈ϫⲟⲟⲩⲕ ⲉⲧⲣⲉⲕⲃⲱⲕ <span style=
  "color:#b00e23">(ⲓ̅ⲉ̅)</span> ⲡⲉϫⲉ ⲅⲉⲇⲉⲱⲛ ⲛⲁϥ ϫⲉ ⲥⲱⲧⲙ̅ ⲉⲣⲟⲓ̈ ⲡⲁϫⲟⲉⲓⲥ ⲡⲓⲥⲣⲁⲏⲗ
  ⲉⲓ̈ⲛⲁⲛⲁϩⲙⲉϥ ϩⲛ̅ ⲟⲩ ⲉⲓⲥ ϩⲏⲏⲧⲉ ⲉⲓⲥ ⲧⲁϣⲟ ⲛ̅ⲣⲱⲙⲉ ⲁⲥⲣ̅ϭⲱⲃ ϩⲙ̅ ⲙⲁⲛⲁⲥⲥⲏ ⲁⲩⲱ ⲁⲛⲟⲕ ⲡⲉ
  ⲡⲉⲧⲥⲟⲃⲕ̅ ϩⲙ̅ ⲡⲏⲓ̈ ⲙ̅ⲡⲁⲉⲓⲱⲧ <span style="color:#b00e23">(ⲓ̅ⲋ̅)</span> ⲡⲉϫⲉ
  ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲛⲁϥ ϫⲉ ⲡϫⲟⲉⲓⲥ ϥⲛⲁϣⲱⲡⲉ ⲛⲙ̅ⲙⲁⲕ ⲁⲩⲱ ⲕⲛⲁⲡⲁⲧⲁⲥⲥⲉ ⲛ̅ⲧⲙⲁⲇⲓϩⲁⲙ ⲛ̅ⲑⲉ
  ⲛ̅ⲟⲩⲣⲱⲙⲉ ⲛ̅ⲟⲩⲱⲧ <span style="color:#b00e23">(ⲓ̅ⲍ̅)</span> ⲡⲉϫⲉ ⲅⲉⲇⲉⲱⲛ ⲛⲁϥ ϫⲉ
  ⲉϣϫⲉ ⲁⲓϭⲛ̅ ⲭⲁⲣⲓⲥ ⲛ̅ⲛⲁϩⲣⲁⲕ ⲁⲩⲱ ⲕⲛⲁⲉⲓⲣⲉ ⲛⲙ̅ⲙⲁⲓ ⲛⲉⲛⲛ̅ⲧⲁⲕ ϫⲟⲟⲩ ⲉⲣⲟⲓ̈ ⲧⲏⲣⲟⲩ ⲙ̅ⲡⲟⲟⲩ
  <span style="color:#b00e23">(ⲓ̅ⲏ̅)</span> ⲙ̅ⲡⲣ̅ⲣ̅ⲡⲃⲟⲗ ⲙ̅ⲡⲉⲓⲙⲁ ϣⲁⲛⲧⲉⲓ ϣⲁⲣⲟⲕ
  ⲛ̅ⲧⲁⲉⲓⲛⲉ ⲉⲃⲟⲗ ⲛ̅ⲧⲁⲑⲩⲥⲓⲁ ⲛ̅ⲧⲁⲕⲁⲁⲥ ⲙ̅ⲡⲉⲕⲙ̅ⲧⲟ ⲉⲃⲟⲗ ⲡⲉϫⲉ ⲡⲁⲅⲅⲉⲗⲟⲥ ⲛⲁϥ ϫⲉ ⲉⲓⲥ
  ϩⲏⲏⲧⲉ ϯⲛⲁϭⲱ ϣⲁⲛⲧⲕ̅ⲓ̈ <span style="color:#b00e23">(ⲓ̅ⲑ̅)</span> ⲁⲩⲱ ⲅⲉⲇⲉⲱⲛ
  ⲁϥⲃⲱⲕ ⲉϩⲣⲁⲓ̈ ⲉⲡⲉϥⲏⲓ̈ ⲁϥⲧⲁⲙⲓⲟ ⲛ̅ⲟⲩⲙⲁⲥ ⲛ̅ⲃⲁⲁⲙⲡⲉ ⲁⲩⲱ ⲟⲩϣⲓ ⲛ̅ⲛⲟⲉⲓⲧ ⲁϥⲧⲁⲙⲓⲟϥ
  ⲛ̅ϩⲉⲛⲑⲁⲃ ⲛⲁϥ ⲁϥⲕⲁⲁⲩ ϩⲛ̅ ⲟⲩⲕⲟⲧ ⲁⲩⲱ ⲡⲉⲩⲥⲱⲙⲓⲛ ⲁϥⲡⲁϩⲧϥ̅ ⲉⲧϭⲁⲗⲁϩⲧ̅ ⲁϥⲉⲛⲧⲟⲩ ⲉⲃⲟⲗ
  ⲉⲣⲁⲧϥ̅ ϩⲁⲣⲟⲥ ⲛ̅ⲧⲧⲉⲣⲉⲙⲓⲛⲑⲟⲥ ⲁϥⲕⲁⲁⲩ ⲙ̅ⲡⲉϥⲙ̅ⲧⲟ ⲉⲃⲟⲗ <span style=
  "color:#b00e23">(ⲕ̅)</span> ⲡⲉϫⲉ ⲡⲁⲅⲅⲉⲗⲟⲥ ⲙ̅ⲡⲛⲟⲩⲧⲉ ⲛⲁϥ ϫⲉ ϫⲓ ⲛ̅ⲛ̅ⲁϥ ⲙⲛ̅
  ⲛ̅ⲟⲉⲓⲕ ⲛ̅ⲁⲑⲁⲃ ⲛⲅ̅ⲕⲁⲁⲩ ⲉϩⲣⲁⲓ̈ ϩⲁⲧⲛ̅ ⲧⲡⲉⲧⲣⲁ ⲉⲧⲙ̅ⲙⲁⲩ ⲁⲩⲱ ⲡⲍⲱⲙⲓⲛ ⲛⲅ̅ⲡⲁϩⲧϥ̅ ⲁϥⲉⲓⲣⲉ
  ϩⲓⲛⲁⲓ̈ ⲛ̅ϭⲓ ⲅⲉⲇⲉⲱⲛ <span style="color:#b00e23">(ⲕ̅ⲁ̅)</span> ⲁⲩⲱ ⲡⲁⲅⲅⲉⲗⲟⲥ
  ⲙ̅ⲡϫⲟⲓ̈ⲥ ⲁϥⲥⲟⲟⲧⲛ̅ ⲉⲃⲟⲗ ⲛ̅ϩⲏⲧϥ̅ ⲙ̅ⲡⲉϥϭⲉⲣⲱⲃ ⲉⲧϩⲛ̅ ⲧⲉϥϭⲓϫ ⲁϥϫⲱϩ ⲉⲛ̅ⲁϥ ⲙⲛ̅ ⲛ̅ⲟⲉⲓⲕ
  ⲛ̅ⲁⲑⲁⲃ ⲁⲩⲱ ⲟⲩⲕⲱϩⲧ̅ ⲁϥⲉⲓ ⲉⲃⲟⲗ ϩⲛ̅ ⲧⲡⲉⲧⲣⲁ ⲁϥⲟⲩⲱⲙ ⲛ̅ⲛ̅ⲁϥ ⲙⲛ̅ ⲛ̅ⲟⲉⲓⲕ ⲛ̅ⲁⲑⲁⲃ ⲁⲩⲱ
  ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲁϥⲙⲟⲟϣⲉ ⲉϩⲣⲁⲓ̈ ⲛ̅ⲛⲁϩⲣⲛ̅ ⲛⲉϥⲃⲁⲗ <span style=
  "color:#b00e23">(ⲕ̅ⲃ̅)</span> ⲁⲩⲱ ⲅⲉⲇⲉⲱⲛ ⲁϥⲉⲓⲙⲉ ϫⲉ ⲟⲩⲁⲅⲅⲉⲗⲟⲥ ⲛ̅ⲧⲉ ⲡϫⲟⲉⲓⲥ ⲡⲉ
  ⲡⲁⲓ̈ ⲡⲉϫⲉ ⲅⲉⲇⲉⲱⲛ ϫⲉ ⲟⲩⲟⲓ ⲛⲁⲓ̈ ⲡϫⲟⲉⲓⲥ ⲡⲛⲟⲩⲧⲉ ⲉⲃⲟⲗ ϫⲉ ⲁⲓ̈ⲛⲁⲩ ⲉⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ
  ⲛ̅ϩⲟ ϩⲟ <span style="color:#b00e23">(ⲕ̅ⲅ̅)</span> ⲡⲉϫⲉ ⲡϫⲟⲉⲓⲥ ⲛⲁϥ ϫⲉ ϯϩⲓⲣⲏⲛⲏ
  ⲉⲥⲉϣⲱⲡⲉ ⲛⲁⲕ ⲙ̅ⲡⲣ̅ⲣ̅ϩⲟⲧⲉ ⲛⲅ̅ⲛⲁⲙⲟⲩ ⲁⲛ <span style="color:#b00e23">(ⲕ̅ⲇ̅)</span>
  ⲁⲩⲱ ⲅⲉⲇⲉⲱⲛ ⲁϥⲕⲱⲧ ⲙ̅ⲡⲙⲁ ⲉⲧⲙ̅ⲙⲁⲩ ⲛ̅ⲟⲩⲑⲩⲥⲓⲁⲧⲏⲣⲓⲟⲛ ⲙ̅ⲡϫⲟⲉⲓⲥ ⲁⲩⲱ ⲁϥⲙⲟⲩⲧⲉ ⲉⲣⲟϥ ϫⲉ
  ϯⲣⲏⲛⲏ ⲙ̅ⲡϫⲟⲉⲓⲥ ϣⲁ ϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ ⲉⲧⲓ ⲛ̅ⲧⲟϥ ⲉϥϣⲟⲟⲡ ϩⲛ̅ ⲉⲫⲣⲁⲑⲁ ⲡⲕⲁϩ ⲙ̅ⲡⲉⲓⲱⲧ
  ⲛ̅ⲉⲥⲇⲣⲓ <span style="color:#b00e23">(ⲕ̅ⲉ̅)</span> ⲁⲥϣⲱⲡⲉ ϩⲛ̅ ⲧⲉⲩϣⲏ ⲉⲧⲙ̅ⲙⲁⲩ
  ⲡⲉϫⲉ ⲡϫⲟⲉⲓⲥ ⲛⲁϥ ϫⲉ ϫⲓ ⲙ̅ⲡⲙⲁⲥⲉ ⲉⲧⲉ ⲡⲧⲁⲩⲣⲟⲥ ⲡⲉ ⲉⲡⲁ ⲡⲉⲕⲉⲓⲱⲧ ⲡⲉ ⲁⲩⲱ ⲕⲉⲙⲁⲥⲉ
  ⲛ̅ⲥⲁϣϥⲉ ⲛ̅ⲣⲟⲙⲡⲉ ⲛⲅ̅ϣⲣ̅ϣⲣ ⲡⲉⲑⲩⲥⲓⲁⲥⲧⲏⲣⲓⲟⲛ ⲙ̅ⲡⲃⲁϩⲁⲗ ⲡⲁⲓ̈ ⲉⲧϣⲟⲟⲡ ⲙ̅ⲡⲉⲕⲉⲓⲱⲧ ⲡⲙⲁ
  ⲛ̅ϣⲏⲛ ⲉⲧϩⲓϫⲱϥ ⲛⲅ̅ⲕⲟⲟⲣⲉϥ <span style="color:#b00e23">(ⲕ̅ⲋ̅)</span> ⲛⲅ̅ⲕⲱⲧ
  ⲛ̅ⲟⲩⲑⲩⲥⲓⲁⲥⲧⲏⲣⲓⲟⲛ ⲙ̅ⲡϫⲟⲓ̈ⲥ ⲡⲉⲕⲛⲟⲩⲧⲉ ⲡⲉⲛⲧⲁϥⲟⲩⲱⲛϩ̅ ⲉⲣⲟⲕ ⲉϫⲙ̅ ⲡⲕⲟⲟϩ ⲙ̅ⲡⲧⲟⲟⲩ
  ⲙ̅ⲙⲁⲱⲭ ⲉⲧⲉ ⲡⲁⲓ̈ ⲡⲉ ⲉⲧϩⲙ̅ ⲡⲙⲁ ⲙ̅ⲙⲓϣⲉ ⲁⲩⲱ ⲉⲕⲉϫⲓ ⲙ̅ⲡⲙⲁⲥⲉ ⲛⲅ̅ⲧⲁⲗⲟϥ ⲉϩⲣⲁⲓ̈
  ⲛ̅ϩⲟⲗⲟⲕⲁⲩⲧⲱⲙⲁ ⲉϫⲛ̅ ⲛ̅ϣⲉ ⲙ̅ⲡⲙⲁ ⲛ̅ϣⲏⲛ ⲡⲁⲓ̈ ⲉⲧⲕ̅ⲛⲁⲕⲟⲟⲣⲉϥ <span style=
  "color:#b00e23">(ⲕ̅ⲍ̅)</span> ⲁⲩⲱ ⲁϥϫⲓ ⲛ̅ϭⲓ ⲅⲉⲇⲉⲱⲙ ⲙ̅ⲙⲏⲧ ⲛ̅ⲣⲱⲙⲉ ⲉⲃⲟⲗ ϩⲛ̅
  ⲛⲉϥϩⲙ̅ϩⲁⲗ ⲁϥⲉⲓⲣⲉ ⲕⲁⲧⲁ ⲑⲉ ⲉⲛⲧⲁ ⲡϫⲟⲉⲓⲥ ϣⲁϫⲉ ⲛⲙ̅ⲙⲁϥ ⲁⲥϣⲱⲡⲉ ⲇⲉ ⲉⲧⲣⲉϥⲣ̅ϩⲟⲧⲉ ϩⲏⲧϥ̅
  ⲙ̅ⲡⲏⲓ̈ ⲙ̅ⲡⲉϥⲉⲓⲱⲧ ⲁⲩⲱ ϩⲏⲧⲟⲩ ⲛ̅ⲛ̅ⲣⲱⲙⲉ ⲛ̅ⲧⲡⲟⲗⲓⲥ ⲉⲉⲓⲣⲉ ⲙ̅ⲡⲁⲓ̈ ⲙ̅ⲡⲉϩⲟⲟⲩ ⲁϥⲁⲁϥ
  ⲛ̅ⲧⲉⲩϣⲏ <span style="color:#b00e23">(ⲕ̅ⲏ̅)</span> ⲁⲩⲱ ⲁⲩϣⲟⲣⲡⲟⲩ ⲛ̅ϭⲓ ⲛ̅ⲣⲱⲙⲉ
  ⲛ̅ⲧⲡⲟⲗⲓⲥ ⲙ̅ⲡⲉϥϩⲧⲟⲟⲩⲉ ⲁⲩⲱ ⲉⲓⲥ ⲡⲉⲑⲩⲥⲓⲁⲥⲧⲏⲣⲓⲟⲛ ⲙ̅ⲡⲃⲁϩⲁⲗ ⲁⲩϣⲣ̅ϣⲱⲣϥ̅ ⲁⲩⲱ ⲛ̅ϣⲏⲛ
  ⲉⲧϩⲓϫⲱϥ ⲁⲩⲧⲁⲕⲟϥ ⲁⲩⲛⲁⲩ ⲉⲡⲙⲁⲥⲉ ⲉⲧⲥⲁⲛⲁϣⲧ̅ ⲉⲛⲧⲁϥⲧⲁⲗⲟϥ ⲛ̅ϩⲟⲗⲟⲕⲁⲩⲧⲱⲙⲁ ⲉϫⲙ̅
  ⲡⲉⲑⲩⲥⲓⲁⲥⲧⲏⲣⲓⲟⲛ ⲉⲛⲧⲁϥⲕⲟⲧϥ̅ <span style="color:#b00e23">(ⲕ̅ⲑ̅)</span> ⲡⲉϫⲉ
  ⲛ̅ⲣⲱⲙⲉ ⲛ̅ⲛⲉⲩⲉⲣⲏⲩ ϫⲉ ⲛⲓⲙ ⲡⲉⲛⲧⲁϥⲉⲓⲣⲉ ⲙ̅ⲡⲉⲓϩⲱⲃ ⲁⲩϣⲓⲛⲉ ⲇⲉ ⲁⲩⲱ ⲁⲩϩⲟⲧϩⲧ̅ ⲁⲩⲉⲓⲙⲉ ϫⲉ
  ⲅⲉⲇⲉⲱⲛ ⲡϣⲏⲣⲉ ⲛ̅ⲓ̈ⲱⲁⲥ ⲡⲉⲛⲧⲁϥⲉⲓⲣⲉ ⲙ̅ⲡⲉⲓϣⲁϫⲉ <span style=
  "color:#b00e23">(ⲗ̅)</span> ⲁⲩⲱ ⲛ̅ⲛ̅ⲣⲱⲙⲉ ⲛ̅ⲧⲡⲟⲗⲓⲥ ⲡⲉϫⲁⲩ ⲛ̅ⲓ̈ⲱⲁⲥ ϫⲉ ⲁⲛⲉⲓ
  ⲡⲉⲕϣⲏⲣⲉ ⲉⲃⲟⲗ ⲧⲁⲣⲉϥⲙⲟⲩ ⲉⲃⲟⲗ ϫⲉ ⲁϥϣⲣ̅ϣⲣ̅ ⲡⲉⲑⲩⲥⲓⲁⲥⲧⲏⲣⲓⲟⲛ ⲙ̅ⲡⲃⲁϩⲁⲗ ⲁⲩⲱ ⲉⲃⲟⲗ ϫⲉ
  ⲁϥⲕⲉⲉⲣⲉⲡⲙⲁ ⲛ̅ϣⲏⲛ ⲉⲧϩⲓϫⲱϥ <span style="color:#b00e23">(ⲗ̅ⲁ̅)</span> ⲁⲩⲱ ⲡⲉϫⲉ
  ⲓⲱⲁⲥ ⲛ̅ⲛ̅ⲣⲱⲙⲉ ⲧⲏⲣⲟⲩ ⲉⲛⲧⲁⲩⲧⲱⲟⲩⲛ ⲉϫⲱϥ ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲙⲏ ⲛ̅ⲧⲱⲧⲛ̅ ⲧⲉⲛⲟⲩ
  ⲡⲉⲧⲛⲁⲣ̅ ⲡϩⲁⲡ ⲙ̅ⲡⲃⲁϩⲁⲗ ⲏ ⲛ̅ⲧⲱⲧⲛ̅ ⲡⲉⲧⲛⲁⲛⲁϩⲙⲉϥ ⲡⲉⲧⲛⲁⲉⲓⲣⲉ ⲙ̅ⲡⲉϥϩⲁⲡ ⲙⲁⲣⲉϥⲙⲟⲩ ϣⲁ
  ⲡⲛⲁⲩ ⲛ̅ϩⲧⲟⲟⲩⲉ ⲱϣ ϫⲉ ⲟⲩⲛⲟⲩⲧⲉ ⲡⲉ ⲙⲁⲣⲉϥϯϩⲁⲡ ⲉⲣⲟϥ ϫⲉ ⲁⲩϣⲣ̅ϣⲣ̅ ⲡⲉϥⲑⲩⲥⲓⲁⲥⲧⲏⲣⲓⲟⲛ
  <span style="color:#b00e23">(ⲗ̅ⲃ̅)</span> ⲁⲩⲱ ⲁϥⲙⲟⲩⲧⲉ ⲉⲣⲟϥ ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ
  ϫⲉ ⲓ̈ⲉⲣⲟⲃⲟⲁⲗ ⲉϥϫⲱ ⲙ̅ⲙⲟⲥ ϫⲉ ⲙⲁⲣⲉ ⲡⲃⲁϩⲁⲗ ϯϩⲁⲡ ⲛⲁϥ ⲉⲃⲟⲗ ϫⲉ ⲡⲉϥⲑⲩⲥⲓⲁⲥⲧⲏⲣⲓⲟⲛ
  ⲁⲩϣⲣ̅ϣⲱⲣϥ̅ <span style="color:#b00e23">(ⲗ̅ⲅ̅)</span> ⲁⲩⲱ ⲧⲙⲁⲇⲓϩⲁⲙ ⲧⲏⲣⲥ̅ ⲙⲛ̅
  ⲡⲁⲙⲁⲗⲏⲕ ⲁⲩⲱ ⲛ̅ϣⲏⲣⲉ ⲛ̅ⲙ̅ⲙⲁ ⲛ̅ϣⲁ ⲁⲩⲥⲱⲟⲩⲁϩ ⲉⲛⲉⲩⲉⲣⲏⲩ ⲁⲩⲙⲟⲟϣⲉ ⲁⲩⲉⲓ ⲉϩⲣⲁⲓ̈ ⲉⲡⲓⲁ
  ⲛ̅ⲓ̈ⲥⲣⲁⲏⲗ <span style="color:#b00e23">(ⲗ̅ⲇ̅)</span> ⲁⲩⲱ ⲟⲩⲡⲛ̅ⲁ̅ ⲛ̅ⲧⲉ ⲡϫⲟⲓ̈ⲥ
  ⲁϥⲧⲁϫⲣⲉ ⲅⲉⲇⲉⲱⲙ ⲁϥⲥⲁⲗⲡⲓⲍⲉ ϩⲛ̅ ⲟⲩⲥⲁⲗⲡⲓⲅⲝ̅ ⲛ̅ⲧⲁⲡ ⲁϥⲙⲟⲩⲧⲉ ⲉⲁⲃⲓⲉⲍⲉⲣ ⲉⲧⲣⲉϥⲉⲓ
  ⲛϥ̅ⲟⲩⲁϩϥ̅ ⲛ̅ⲥⲱϥ <span style="color:#b00e23">(ⲗ̅ⲉ̅)</span> ⲁⲩⲱ ⲁϥϫⲟⲟⲩ
  ⲛ̅ϩⲉⲛϥⲁⲓϣⲓⲛⲉ ⲉϩⲣⲁⲓ̈ ⲉⲡⲕⲁϩ ⲙ̅ⲙⲁⲛⲁⲥⲥⲏ ⲁϥⲙⲟⲩⲧⲉ ⲉⲡⲕⲉⲟⲩⲁ ⲉⲧⲣⲉϥⲟⲩⲁϩϥ̅ ⲛ̅ⲥⲱϥ ⲁⲩⲱ
  ⲁϥϫⲟⲟⲩ ⲛ̅ϩⲉⲛϥⲁⲓϣⲓⲛⲉ ⲉϩⲣⲁⲓ̈ ⲉⲡⲕⲁϩ ⲛ̅ⲁⲥⲏⲣ ⲁⲩⲱ ⲉϩⲣⲁⲓ̈ ⲉⲡⲕⲁϩ ⲛ̅ⲍⲁⲃⲟⲩⲗⲱⲛ ⲙⲛ̅
  ⲛⲉⲫⲑⲁⲗⲓ ⲁⲩⲉⲓ ⲉϩⲣⲁⲓ̈ ⲉⲧⲱⲙⲛ̅ⲧ ⲉⲣⲟϥ <span style="color:#b00e23">(ⲗ̅ⲋ̅)</span>
  ⲡⲉϫⲉ ⲅⲉⲇⲉⲱⲛ ⲛ̅ⲛⲁϩⲣⲙ̅ ⲡⲛⲟⲩⲧⲉ ϫⲉ ⲉϣϫⲉ ⲛ̅ⲛ̅ⲧⲟⲕ ⲡⲉⲧⲛⲁⲛⲟⲩϩⲙ̅ ⲙ̅ⲡⲓ̈ⲥⲣⲁⲏⲗ ϩⲓⲧⲟⲟⲧ
  ⲕⲁⲧⲁ ⲑⲉ ⲉⲛⲧⲁⲕϫⲟⲟⲥ <span style="color:#b00e23">(ⲗ̅ⲍ̅)</span> ⲉⲓⲉ ⲉⲓⲥ ϩⲏⲏⲧⲉ
  ⲁⲛⲟⲕ ϯⲛⲁⲕⲱ ⲉϩⲣⲁⲓ̈ ⲙ̅ⲡⲉⲓⲡⲟⲕϥ̅ ⲛ̅ⲥⲟⲣⲧ ϩⲣⲁⲓ̈ ϩⲛ̅ ⲧⲉⲓⲣⲉϫⲛⲟⲟⲩ ⲉⲣϣⲁⲛ ϯⲱⲧⲉ ⲉⲓ ⲉϫⲛ̅
  ⲧⲥⲟⲣⲧ̅ ⲙ̅ⲙⲁⲧⲉ ⲁⲩⲱ ⲛ̅ⲧⲉⲧⲙ̅ⲙⲟⲟⲟⲩ ⲉⲓ ⲉϫⲙ̅ ⲡⲕⲁϩ ⲧⲏⲣϥ̅ ϯⲛⲁⲉⲓⲙⲉ ϫⲉ ⲕⲛⲁⲛⲟⲩϩⲙ̅
  ⲙ̅ⲡⲓ̈ⲥⲣⲁⲏⲗ ϩⲓⲧⲟⲟⲧ ⲕⲁⲧⲁ ⲑⲉ ⲉⲛⲧⲁⲕϣⲁϫⲉ <span style="color:#b00e23">(ⲗ̅ⲏ̅)</span>
  ⲁⲩⲱ ⲁⲥϣⲱⲡⲉ ϩⲓⲛⲁⲓ̈ ⲁϥϣⲟⲣⲡϥ̅ ⲛ̅ϭⲓ ⲅⲉⲇⲉⲱⲛ ⲙ̅ⲡⲉϥⲣⲁⲥⲧⲉ ⲁϥⲱϥⲉ ⲛ̅ⲧⲥⲟⲣⲧ̅ ⲁⲙ̅ⲙⲟⲩ
  ⲛ̅ⲉⲓⲱⲧⲉ ϣⲟⲩⲟ ⲉⲃⲟⲗ ϩⲙ̅ ⲡⲡⲟⲕϥ̅ ⲛ̅ⲥⲟⲣⲧ̅ ⲁϥⲙⲉϩ ⲟⲩⲗⲁⲕⲁⲛⲏ ⲙ̅ⲙⲟⲟⲩ <span style=
  "color:#b00e23">(ⲗ̅ⲑ̅)</span> ⲡⲉϫⲉ ⲅⲉⲇⲉⲱⲛ ⲉϩⲣⲁⲓ̈ ⲉⲡⲛⲟⲩⲧⲉ ϫⲉ ⲙ̅ⲡⲣ̅ⲧⲣⲉ ⲡⲉⲕϭⲱⲛⲧ̅
  ⲛⲟⲩϭⲥ̅ ⲉⲣⲟⲓ ⲧⲁϣⲁϫⲉ ⲙ̅ⲡⲉⲓⲕⲉⲥⲟⲡ ϯⲛⲁϫⲱⲛⲧ̅ ⲟⲛ ϩⲙ̅ ⲡⲡⲟⲕϥ̅ ⲛ̅ⲥⲟⲣⲧ̅ ⲙ̅ⲡⲣ̅ⲧⲉⲡ ⲙⲟⲟⲩⲉⲓ
  ⲉϫⲛ̅ ⲧⲥⲟⲣⲧ̅ ⲙ̅ⲙⲁⲧⲉ ⲡⲕⲁϩ ⲇⲉ ⲧⲏⲣϥ̅ ⲙⲁⲣⲉ ϯⲱⲧⲉ ⲉⲓ ⲉϫⲱϥ <span style=
  "color:#b00e23">(ⲙ̅)</span> ⲁⲩⲱ ⲁ ⲡⲛⲟⲩⲧⲉ ⲉⲓⲣⲉ ϩⲓⲛⲁⲓ̈ ⲛ̅ⲧⲉⲩϣⲏ ⲉⲧⲙ̅ⲙⲁⲩ ⲉⲙⲡⲉ
  ⲙⲟⲟⲩ ⲉⲓ ⲉϫⲛ̅ ⲧⲥⲟⲣⲧ̅ ⲙ̅ⲙⲁⲧⲉ ϯⲱⲧⲉ ⲇⲉ ⲁⲥⲉⲓ ⲉϫⲙ̅ ⲡⲕⲁϩ ⲧⲏⲣϥ̅</p>

  <h3 id="judges7">7</h3>

  <p><span style="color:#b00e23">(ⲁ̅)</span> ⲁⲩⲱ ⲓ̈ⲉⲣⲟⲃⲟⲁⲗ ⲁϥϣⲟⲣⲡϥ̅ ⲉϩⲧⲟⲟⲩⲉ
  ⲛ̅ⲧⲟϥ ⲙⲛ̅ ⲅⲉⲇⲉⲱⲛ ⲁⲩⲱ ⲡⲗⲁⲟⲥ ⲧⲏⲣϥ̅ ⲉⲧ[... <span style=
  "color:#b00e23">(ⲃ̅)</span> <span style="color:#b00e23">(ⲅ̅)</span>
  <span style="color:#b00e23">(ⲇ̅)</span> <span style=
  "color:#b00e23">(ⲉ̅)</span> <span style="color:#b00e23">(ⲋ̅)</span>
  <span style="color:#b00e23">(ⲍ̅)</span> ...] ⲛⲉⲭⲉⲙⲟⲟⲩ ⲉⲣⲱⲟⲩ ⲉⲓⲛⲁⲧⲟⲩϫⲉ ⲧⲏⲩⲧⲛ̅
  ⲛ̅ⲧⲁϯ ⲙ̅ⲙⲁⲇⲓϩⲁⲙ ⲉϩⲣⲁⲓ̈ ⲉⲧⲟⲟⲧⲕ̅ ⲁⲩⲱ ⲡⲗⲁⲟⲥ ⲧⲏⲣϥ̅ ⲙⲁⲣⲉ ⲡⲟⲩⲁ ⲡⲟⲩⲁ ⲙ̅ⲙⲟⲟⲩ ⲃⲱⲕ
  ⲉϩⲣⲁⲓ̈ ⲉⲡⲉϥⲙⲁ <span style="color:#b00e23">(ⲏ̅)</span> ⲁⲩⲱ ⲁϥϫⲓ ⲛ̅ⲧⲉϩⲣⲉ
  ⲙ̅ⲡⲗⲁⲟⲥ ⲛ̅ⲧⲟⲟⲧⲟⲩ ⲁⲩⲱ ⲛⲉⲩⲥⲁⲗⲡⲓⲅⲝ ⲛ̅ⲧⲁⲡ ⲁⲩⲱ ⲣⲱⲙⲉ ⲛⲓⲙ ⲛ̅ⲧⲉ ⲡⲓ̈ⲥⲣⲁⲏⲗ ⲁⲩϫⲉⲩ ⲡⲟⲩⲁ
  ⲡⲟⲩⲁ ⲉϩⲣⲁⲓ̈ ⲉⲧⲉϥⲥⲕⲏⲛⲏ ⲡϣⲙⲛ̅ⲧ ϣⲉ ⲇⲉ ⲛ̅ⲣⲱⲙⲉ ⲁϥⲧⲁϫⲣⲟⲟⲩ ⲁⲩⲱ ⲧⲡⲁⲣⲉⲙⲃⲟⲗⲏ ⲙ̅ⲙⲁⲇⲓϩⲁⲙ
  ⲛ̅ⲛⲉⲩϩⲁⲣⲁⲧϥ ⲡⲉ ⲙ̅ⲡⲓⲁ <span style="color:#b00e23">(ⲑ̅)</span> ⲁⲥϣⲱⲡⲓ ⲇⲉ ϩⲛ̅
  ⲧⲉⲩϣⲏ ⲉⲧⲙ̅ⲙⲁⲩ ⲡⲉϫⲉ ⲡϫⲟⲉⲓⲥ ⲛⲁϥ ϫⲉ ⲧⲱⲟⲩⲛ ⲛⲅ̅ⲃⲱⲕ ⲉϩⲣⲁⲓ̈ ϩⲙ̅ ⲡⲉⲓⲙⲁ ϩⲛ̅ ⲟⲩϭⲉⲡⲏ
  ⲉⲧⲡⲁⲣⲉⲙⲃⲟⲗⲏ ϫⲉ ⲁⲓ̈ⲧⲁⲁⲥ ⲉϩⲣⲁⲓ̈ ⲉⲧⲟⲟⲧⲕ̅ <span style="color:#b00e23">(ⲓ̅)</span>
  ⲉϣϫⲉ ⲕⲣ̅ϩⲟⲧⲉ ⲇⲉ ⲉⲃⲱⲕ ⲉⲙⲁⲩ ⲃⲱⲕ ⲛ̅ⲧⲟⲕ ⲙⲛ̅ ⲫⲁⲣⲁ ⲡⲉⲕϩⲙ̅ϩⲁⲗ ⲉⲧⲡⲁⲣⲉⲙⲃⲟⲗⲏ
  <span style="color:#b00e23">(ⲓ̅ⲁ̅)</span> ⲧⲁⲣⲉⲕⲥⲱⲧⲙ̅ ϫⲉ ⲉⲩⲛⲁϫⲟⲟⲥ ⲛⲁⲕ ϫⲉ ⲟⲩⲁ
  ⲙⲛ̅ⲛ̅ⲥⲁ ⲛⲁⲓ̈ ⲛⲉⲕϭⲓϫ ⲥⲉⲛⲁⲧⲁϫⲣⲟ ⲛⲅ̅ⲃⲱⲕ ⲉϩⲣⲁⲓ̈ ⲉⲧⲡⲁⲣⲉⲙⲃⲟⲗⲏ ⲁⲩⲱ ⲛ̅ⲧⲟϥ ⲙⲛ̅ ⲫⲁⲣⲁ
  ⲡⲉϥϩⲙ̅ϩⲁⲗ ⲁⲩⲃⲱⲕ ⲉϩⲣⲁⲓ̈ ⲉⲣⲁⲧϥ̅ ⲙ̅ⲡϣⲟⲣⲡ̅ ⲛ̅ⲧⲁⲅⲙⲁ ⲛ̅ⲛⲁⲛⲧⲁⲓⲟⲩ ⲉⲩϩⲛ̅ ⲧⲡⲁⲣⲉⲙⲃⲟⲗⲏ
  <span style="color:#b00e23">(ⲓ̅ⲃ̅)</span> ⲁⲩⲱ ⲙⲁⲇⲓϩⲁⲙ ⲙⲛ̅ ⲡⲁⲙⲁⲗⲏⲕ ⲙⲛ̅ ⲛ̅ϣⲏⲣⲉ
  ⲧⲏⲣⲟⲩ ⲛⲙ̅ⲙⲁ ⲛ̅ϣⲁ ⲛⲉⲩⲛⲏϫ ϩⲣⲁⲓ̈ ϩⲙ̅ ⲡⲓⲁ ⲛ̅ⲑⲉ ⲛ̅ϩⲉⲛϣϫⲉ ⲉⲩⲟϣ ⲁⲩⲱ ⲛⲉⲩϭⲁⲙⲟⲩⲗ ⲛⲉⲙ
  ⲛⲏⲡⲉ ⲉⲣⲟⲟⲩ ⲁⲩⲱ ⲛⲉⲩⲛ̅ⲑⲉ ⲙ̅ⲡϣⲱ ⲉⲧⲡⲟⲣϣ̅ ⲉⲃⲟⲗ ⲉϫⲛ̅ ⲛⲉⲥⲡⲟⲧⲟⲩ ⲛ̅ⲑⲁⲗⲁⲥⲥⲁ ⲉⲩⲁϣⲏ
  <span style="color:#b00e23">(ⲓ̅ⲅ̅)</span> ⲁϥⲉⲓ ⲇⲉ ⲛ̅ϭⲓ ⲅⲉⲇⲉⲱⲛ ⲁⲩⲱ ⲓ̈ⲥ ⲟⲩⲣⲱⲙⲉ
  ⲉϥⲧⲁⲩⲟ ⲛⲟⲩⲣⲁⲥⲟⲩ ⲉⲡⲉⲧϩⲓⲧⲟⲩⲱϥ ⲉϥϫⲱ ⲙ̅ⲙⲟⲥ ϫⲉ ⲓ̈ⲥ ⲟⲩⲣⲁⲥⲟⲩ ⲁⲓ̈ⲡⲟⲟⲣⲉⲥ ⲉⲓⲥ ⲟⲩⲙⲁⲅⲓⲥ
  ⲛ̅ⲟⲉⲓⲕ ⲛ̅ⲓⲱⲧ ⲉⲥⲕⲧⲟ ⲙ̅ⲙⲟⲥ ϩⲛ̅ ⲧⲡⲁⲣⲉⲙⲃⲟⲗⲏ ⲙ̅ⲙⲁⲇⲓϩⲁⲙ ⲁⲥⲉⲓ ϣⲁ ⲧⲡⲁⲣⲉⲙⲃⲟⲗⲏ
  ⲁⲥⲡⲁⲧⲁⲥⲥⲉ ⲙ̅ⲙⲟⲥ ⲁⲩⲱ ⲁⲥϩⲉ ⲉⲡⲉⲥⲏⲧ ⲛ̅ϭⲓ ⲧⲉⲥⲕⲏⲛⲏ <span style=
  "color:#b00e23">(ⲓ̅ⲇ̅)</span> ⲡⲉⲧϩⲓⲧⲟⲩⲱϥ ⲇⲉ ⲡⲉϫⲁϥ ⲛⲁϥ ⲉϥϫⲱ ⲙ̅ⲙⲟⲥ ϫⲉ ⲛ̅ⲧⲁⲓ̈
  ⲁⲛⲧⲉ ⲉⲓⲙⲏⲧⲓ ⲧⲥⲏϥⲉ ⲛ̅ⲅⲉⲇⲉⲱⲛ ⲡϣⲏⲣⲉ ⲛ̅ⲛⲓ̈ⲱⲁⲥ [... <span style=
  "color:#b00e23">(ⲓ̅ⲉ̅)</span> <span style="color:#b00e23">(ⲓ̅ⲋ̅)</span>
  <span style="color:#b00e23">(ⲓ̅ⲍ̅)</span> <span style=
  "color:#b00e23">(ⲓ̅ⲏ̅)</span> <span style="color:#b00e23">(ⲓ̅ⲑ̅)</span>
  <span style="color:#b00e23">(ⲕ̅)</span> ...] ⲛ̅ⲧⲁⲡ ϩⲛ̅ ⲛⲉⲩϭⲓϫ ⲛ̅ⲟⲩⲛⲁⲙ
  ⲉⲧⲣⲉⲩⲥⲁⲗⲡⲓⲍⲉ ⲁⲩⲱ ⲁⲩϫⲓϣⲕⲁⲕ ⲉⲃⲟⲗ ⲉⲩϫⲱ ⲙ̅ⲙⲟⲥ ϫⲉ ⲧⲥⲏϥⲉ ⲧⲁ ⲡϫⲟⲉⲓⲥ ⲧⲉ ⲁⲩⲱ ⲧⲁ ⲅⲉⲇⲉⲱⲛ
  ⲧⲉ <span style="color:#b00e23">(ⲕ̅ⲁ̅)</span> ⲁⲩⲱ ⲡⲟⲩⲁ ⲡⲟⲩⲁ ⲁϥⲁϩⲉⲣⲁⲧϥ̅ ⲙ̅ⲡⲉϥⲙⲁ
  ⲙ̅ⲡⲕⲱⲧⲉ ⲛ̅ⲧⲡⲁⲣⲉⲙⲃⲟⲗⲏ ⲁⲩⲥⲁⲗⲡⲓⲍⲉ ϩⲛ̅ ⲧϣⲙⲛ̅ⲧ ϣⲉ ⲛ̅ⲥⲁⲗⲡⲓⲅⲝ̅ ⲛ̅ⲧⲁⲡ ⲁⲩⲱ ⲧⲡⲁⲣⲉⲙⲃⲟⲗⲏ
  ⲧⲏⲣⲥ̅ ⲁⲥⲡⲱⲧ ⲁⲩⲛⲉϫⲗⲟⲩⲗⲁⲓ̈ ⲉⲃⲟⲗ ⲉⲁⲩⲡⲱⲧ <span style=
  "color:#b00e23">(ⲕ̅ⲃ̅)</span> ⲁⲩⲱ ⲁ ⲡϫⲟⲉⲓⲥ ⲕⲱ ⲛ̅ⲧⲥⲏϥⲉ ⲙ̅ⲡⲟⲩⲁ ⲡⲟⲩⲁ ⲉϫⲙ̅
  ⲡⲉϥϩⲓⲧⲟⲩⲱϥ ϩⲛ̅ ⲧⲡⲁⲣⲉⲙⲃⲟⲗⲏ ⲧⲏⲣⲥ̅ ⲁⲩⲱ ⲁⲥⲡⲱⲧ ⲛ̅ϭⲓ ⲧⲡⲁⲣⲉⲙⲃⲟⲗⲏ ⲧⲏⲣⲥ̅ ϣⲁ ϩⲣⲁⲓ̈
  ⲉⲃⲏⲑⲉⲉⲧ ⲧⲁⲥⲁⲣⲁⲑⲁ ϣⲁ ϩⲣⲁⲓ̈ ⲉⲛⲉⲥⲡⲟⲧⲟⲩ ⲛ̅ⲃⲁⲉⲗⲙⲁⲟⲩⲗⲁ ⲉϫⲛ̅ ⲧⲁⲃⲁⲑ <span style=
  "color:#b00e23">(ⲕ̅ⲅ̅)</span> ⲁⲩⲱ ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ ⲁⲩⲱϣ ⲉⲃⲟⲗ ⲉⲛⲉⲫⲑⲁⲗⲓ ⲁⲩⲱ
  ⲁⲥⲏⲣ ⲁⲩⲱ ⲉⲙⲁⲛⲁⲥⲥⲏ ⲧⲏⲣϥ̅ ⲁⲩⲡⲱⲧ ⲛ̅ⲥⲁ ⲙⲁⲇⲓϩⲁⲙ <span style=
  "color:#b00e23">(ⲕ̅ⲇ̅)</span> ⲁⲩⲱ ϩⲉⲛϣⲁⲓ̈ϣⲓⲛⲉ ⲁ ⲅⲉⲇⲉⲱⲛ ϫⲟⲟⲩⲥⲟⲩ ⲉϩⲣⲁⲓ̈ ⲉⲡⲧⲟⲟⲩ
  ⲧⲏⲣϥ̅ ⲛ̅ⲉⲫⲣⲁⲓⲙ ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲁⲙⲏⲓ̈ⲧⲛ̅ ⲉⲃⲟⲗ ϩⲏⲧϥ̅ ⲙ̅ⲙⲁⲇⲓϩⲁⲙ ⲛ̅ⲧⲉⲧⲛ̅ϫⲓⲣⲱⲟⲩ
  ⲉⲡⲙⲟⲟⲩ ϣⲁ ϩⲣⲁⲓ̈ ⲉⲃⲁⲓⲑⲃⲏⲣⲁ ⲙⲛ̅ ⲡⲓⲟⲣⲇⲁⲛⲏⲥ ⲁⲩⲱ ⲁⲩⲱϣ ⲉⲃⲟⲗ ⲛ̅ϭⲓ ⲛ̅ⲣⲱⲙⲉ ⲧⲏⲣⲟⲩ
  ⲛ̅ⲉⲫⲣⲁⲓⲙ ⲁⲩϫⲓⲣⲱϥ ⲙ̅ⲡⲙⲟⲟⲩ ϣⲁ ϩⲣⲁⲓ̈ ⲉⲃⲁⲓⲑⲃⲏⲣⲁ ⲙⲛ̅ ⲡⲓⲟⲣⲇⲁⲛⲏⲥ <span style=
  "color:#b00e23">(ⲕ̅ⲉ̅)</span> ⲁⲩⲱ ⲁⲩϭⲱⲡⲉ ⲙ̅ⲡⲁⲣⲭⲱⲛ ⲥⲛⲁⲩ ⲙ̅ⲙⲁⲇⲓϩⲁⲙ ⲉⲧⲉⲱⲣⲏⲃ ⲡⲉ
  ⲙⲛ̅ ⲍⲏⲃ ⲁⲩⲱ ⲱⲣⲏⲃ ⲁⲩⲙⲟⲟⲩⲧϥ̅ ϩⲛ̅ ⲥⲟⲩⲣ ⲁⲩⲱ ⲍⲏⲃ ⲁⲩⲙⲟⲟⲩⲧϥ̅ ϩⲙ̅ ⲡⲓⲁ ⲛ̅ⲍⲏⲃ ⲁⲩⲱ ⲁⲩⲡⲱⲧ
  ⲛ̅ⲥⲁ ⲙⲁⲇⲓϩⲁⲙ ⲧⲁⲡⲉ ⲇⲉ ⲛ̅ⲱⲣⲏⲃ ⲙⲛ̅ ⲍⲏⲃ ⲁⲩⲛ̅ⲧⲟⲩ ⲉⲣⲁⲧϥ̅ ⲛ̅ⲅⲉⲇⲉⲱⲛ ⲉⲡⲉⲕⲣⲟ
  ⲙ̅ⲡⲓⲟⲣⲇⲁⲛⲏⲥ</p>

  <h3 id="judges8">8</h3>

  <p><span style="color:#b00e23">(ⲁ̅)</span> ⲁⲩⲱ ⲛ̅ⲣⲱⲙⲉ ⲛ̅ⲉⲫⲣⲁⲓⲙ ⲡⲉϫⲁⲩ ⲉϩⲟⲩⲛ
  ⲉϩⲣⲁϥ ϫⲉ ⲟⲩ ⲡⲉ ⲡⲓϣⲁϫⲉ ⲉⲛⲧⲁⲕⲁⲁϥ ⲛⲁⲛ ⲉⲧⲙ̅ⲧⲣⲉⲕⲙⲟⲩⲧⲉ ⲉⲣⲟⲛ ϩⲱⲱⲛ ⲛ̅ⲧⲉⲣⲉⲕⲃⲱⲕ ⲉⲙⲓϣⲉ
  ⲙⲛ̅ ⲙⲁⲇⲓϩⲁⲙ ⲁⲩⲱ ⲁⲩⲁϩⲉⲣⲁⲧⲟⲩ ⲉⲣⲟϥ ⲉⲙⲁⲧⲉ <span style="color:#b00e23">(ⲃ̅)</span>
  ⲅⲉⲇⲉⲱⲛ ⲇⲉ ⲡⲉϫⲁϥ ⲛⲁⲩ ϫⲉ ⲟⲩ ⲡⲉ ⲛ̅ⲧⲁⲓ̈ⲁⲁϥ ⲧⲉⲛⲟⲩ ⲕⲁⲧⲁ ⲡⲉⲛⲧⲁⲧⲉⲧⲛ̅ⲁⲁϥ ⲛ̅ⲧⲱⲧⲛ̅ ⲙⲏ
  ⲛ̅ⲧϫⲗⲗⲉ ⲛ̅ⲛⲉⲫⲣⲁⲓⲙ ⲥⲟⲧⲡ ⲁⲛ ⲉⲡϫⲱⲱⲗⲉ ⲛ̅ⲁⲃⲓⲉⲍⲉⲣ <span style=
  "color:#b00e23">(ⲅ̅)</span> ⲉⲛⲧⲁ ⲡⲛⲟⲩⲧⲉ ϯ ⲉⲧⲟⲟⲧ ⲧⲏⲩⲧⲛ̅ ⲛ̅ⲛ̅ⲁⲣⲭⲱⲛ ⲙ̅ⲙⲁⲇⲓϩⲁⲙ
  ⲱⲣⲏⲃ ⲙⲛ̅ ⲍⲏⲃ ⲁⲩⲱ ⲟⲛ ⲡⲉⲛⲧⲁⲓ̈ⲉϣⲁⲁϥ ⲕⲁⲧⲁ ⲡⲉⲛⲧⲁⲧⲉⲧⲛ̅ⲁⲁϥ ⲛ̅ⲧⲱⲧⲛ̅ ⲧⲟⲧⲉ ⲁ ⲡⲉⲩⲡⲛ̅ⲁ̅
  ϩⲣⲟⲕ ⲉⲃⲟⲗ ϩⲙ̅ ⲡⲉⲩϭⲱⲛⲧ ⲉϩⲟⲩⲛ ⲉⲣⲟϥ ⲛ̅ⲧⲉⲣⲉϥⲧⲁⲟⲩ ⲉⲣⲟⲟⲩ ⲛ̅ⲛⲉⲓϣⲁϫⲉ <span style=
  "color:#b00e23">(ⲇ̅)</span> ⲁⲩⲱ ⲅⲉⲇⲉⲱⲛ ⲁϥⲉⲓ ⲉϫⲙ̅ ⲡⲓⲟⲣⲇⲁⲛⲏⲥ ⲁϥϫⲓⲟⲟⲣ ⲛ̅ⲧⲟϥ ⲙⲛ̅
  ⲡⲉⲕϣⲙⲛ̅ⲧ ϣⲉ ⲛ̅ⲣⲱⲙⲉ ⲉⲧⲛ̅ⲙ̅ⲙⲁϥ ⲉⲩϩⲕⲁⲉⲓⲧ ⲁⲩⲱ ⲉⲩⲡⲏⲧ ⲛ̅ⲥⲁ ⲙⲁⲇⲓϩⲁⲙ <span style=
  "color:#b00e23">(ⲉ̅)</span> ⲡⲉϫⲁϥ ⲛ̅ⲛ̅ⲣⲱⲙⲉ ⲛ̅ⲥⲟⲕⲭⲱⲑ ϫⲉ ϯ ⲛ̅ϩⲉⲛⲟⲉⲓⲕ ⲙ̅ⲡⲉⲓⲙⲏⲏϣⲉ
  ⲉⲧⲟⲩⲏϩ ⲛ̅ⲥⲱⲓ̈ ⲉⲧⲣⲉⲩⲟⲩⲟⲙⲟⲩ ϫⲉ ⲥⲉϣⲟⲥⲙ̅ ⲁⲩⲱ ⲉⲓ̈ⲥ ϩⲏⲏⲧⲉ ⲁⲛⲟⲕ ⲉⲓ̈ⲡⲏⲧ ⲛ̅ⲥⲁ ⲍⲉⲃⲉⲉ
  ⲙⲛ̅ ⲥⲁⲗⲙⲁⲛⲁ ⲛⲉⲣ̅ⲣⲱⲟⲩ ⲙ̅ⲙⲁⲇⲓϩⲁⲙ <span style="color:#b00e23">(ⲋ̅)</span> ⲁⲩⲱ
  ⲛ̅ⲁⲣⲭⲱⲛ ⲛ̅ⲥⲟⲕⲭⲱⲑ ⲡⲉϫⲁⲩ ⲛⲁϥ ϫⲉ ⲙⲏ ⲧⲁⲡⲉ ⲛ̅ⲍⲁⲃⲉⲉ ⲙⲛ̅ ⲥⲁⲗⲙⲁⲛⲁ ⲧⲉⲛⲟⲩ ϩⲣⲁⲓ̈ ϩⲛ̅
  ⲧⲉⲕϭⲓϫ ϫⲉ ⲛⲉϯⲟⲉⲓⲕ ⲙ̅ⲡⲉⲕⲙⲏⲏϣⲉ <span style="color:#b00e23">(ⲍ̅)</span> ⲁⲩⲱ
  ⲅⲉⲇⲉⲱⲛ ⲡⲉϫⲁϥ ⲛⲁⲩ ϫⲉ ⲉⲧⲃⲉ ⲡⲁⲓ̈ ϩⲙ̅ ⲡⲧⲣⲉ ⲡϫⲟⲉⲓⲥ ⲡⲁⲣⲁⲇⲓⲇⲟⲩ ⲛ̅ⲍⲉⲃⲉⲉ ⲙⲛ̅ ⲥⲁⲗⲙⲁⲛⲁ
  ⲉϩⲣⲁⲓ̈ ⲉⲧⲟⲟⲧ ⲁⲛⲟⲕ ϩⲱ ϯⲛⲁϩⲓ ⲛ̅ⲛⲉⲧⲛ̅ⲥⲁⲣⲝ̅ ϩⲛ̅ ⲛ̅ϣⲟⲛⲧⲉ ⲙ̅ⲡϫⲁⲓ̈ⲉ ⲙⲛ̅ ⲛⲁⲣⲟⲟⲩⲉ
  <span style="color:#b00e23">(ⲏ̅)</span> ⲁⲩⲱ ⲁϥⲡⲱⲱⲛⲉ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ
  ⲉϩⲣⲁⲓ̈ ⲉⲫⲁⲛⲟⲩⲏⲗ ⲁϥϣⲁϫⲉ ⲛⲙ̅ⲙⲁⲩ ⲕⲁⲧⲁ ⲛⲉⲓϣⲁϫⲉ ⲛ̅ⲣⲱⲙⲉ ϩⲱⲟⲩ ⲙ̅ⲫⲁⲛⲟⲩⲏⲗ ⲁⲩⲣ̅ⲟⲩⲱ ⲛⲁϥ
  ⲕⲁⲧⲁ ⲑⲉ ⲉⲛⲧⲁⲩⲣ̅ⲟⲩⲱ ϩⲁⲣⲱϥ ⲛ̅ϭⲓ ⲛ̅ⲣⲱⲙⲉ ⲛ̅ⲥⲟⲕⲭⲱⲑ <span style=
  "color:#b00e23">(ⲑ̅)</span> ⲁⲩⲱ ⲅⲉⲇⲉⲱⲛ ⲡⲉϫⲁϥ ⲛ̅ⲛ̅ⲣⲱⲙⲉ ⲙ̅ⲫⲁⲛⲟⲩⲏⲗ ϫⲉ ϩⲙ̅
  ⲡⲧⲣⲁⲕⲧⲟⲓ̈ ϩⲛ̅ ⲟⲩⲉⲓⲣⲏⲛⲏ ⲡⲉⲓⲡⲩⲣⲅⲟⲥ ϯⲛⲁϣⲣ̅ϣⲱⲣϥ <span style=
  "color:#b00e23">(ⲓ̅)</span> ⲁⲩⲱ ⲍⲉⲃⲉⲉ ⲙⲛ̅ ⲥⲁⲗⲙⲁⲛⲁ ⲛⲉⲩϩⲛ̅ ⲕⲁⲣⲭⲁⲣ ⲉⲣⲉ
  ⲧⲉⲩⲡⲁⲣⲉⲙⲃⲟⲗⲏ ⲛⲙ̅ⲙⲁⲩ ⲉⲩⲛⲁⲣ̅ⲟⲩⲧⲃⲁ ⲟⲩϭⲟⲥ ⲛ̅ⲣⲱⲙⲉ ⲛ̅ϭⲓ ⲛⲉⲛⲧⲁⲩⲥⲉⲉⲡⲉ ⲧⲏⲣⲟⲩ ϩⲛ̅
  ⲧⲡⲁⲣⲉⲙⲃⲟⲗⲏ ⲧⲏⲣⲥ̅ ⲛ̅ⲛ̅ϣⲏⲣⲉ ⲛⲙ̅ⲙⲁ ⲛ̅ϣⲁ ⲁⲩⲱ ⲛⲉⲛⲧⲁⲩϩⲉ ⲛⲉⲩⲛⲁⲣ̅ⲙⲛ̅ⲧⲥⲛⲟⲟⲩⲥ ⲛ̅ⲧⲃⲁ
  [... <span style="color:#b00e23">(ⲓ̅ⲁ̅)</span> <span style=
  "color:#b00e23">(ⲓ̅ⲃ̅)</span> <span style="color:#b00e23">(ⲓ̅ⲅ̅)</span>
  <span style="color:#b00e23">(ⲓ̅ⲇ̅)</span> <span style=
  "color:#b00e23">(ⲓ̅ⲉ̅)</span> <span style="color:#b00e23">(ⲓ̅ⲋ̅)</span>
  <span style="color:#b00e23">(ⲓ̅ⲍ̅)</span> <span style=
  "color:#b00e23">(ⲓ̅ⲏ̅)</span> <span style="color:#b00e23">(ⲓ̅ⲑ̅)</span> ]
  <span style="color:#b00e23">(ⲕ̅)</span> ⲡⲉϫⲁϥ ⲛ̅ⲓ̈ⲑⲉⲣ ⲡⲉϥϣⲣⲡ̅ ⲙ̅ⲙⲓⲥⲉ ϫⲉ ⲧⲱⲟⲩⲛ
  ⲛⲅ̅ⲙⲟⲟⲩⲧⲟⲩ ⲁⲩⲱ ⲙ̅ⲡⲉ ⲡϣⲏⲣⲉ ϣⲏⲙ ⲧⲉⲕⲙ̅ ⲧⲉϥⲥⲏϥⲉ ⲉϩⲣⲁⲓ̈ ⲉϫⲱⲟⲩ ⲁϥⲣ̅ϩⲟⲧⲉ ⲅⲁⲣ ϫⲉ
  ⲟⲩϣⲏⲣⲉ ϣⲏⲙ ⲡⲉ <span style="color:#b00e23">(ⲕ̅ⲁ̅)</span> ⲡⲉϫⲉ ⲍⲉⲃⲉⲉ ⲙ̅ⲡⲥⲁⲗⲙⲁⲛⲁ
  ⲛ̅ⲅⲉⲇⲉⲱⲛ ϫⲉ ⲧⲱⲟⲩⲛ ⲛ̅ⲧⲟⲕ ⲛⲅ̅ⲧⲟⲟⲧⲕ ⲉϩⲣⲁⲓ̈ ⲉϫⲱⲛ ϫⲉ ⲉⲣⲉ ⲧⲉⲕϭⲟⲙ ⲟ ⲛ̅ⲑⲉ ⲛ̅ⲧϭⲟⲙ
  ⲛ̅ⲟⲩϫⲱⲱⲣⲉ ⲁⲩⲱ ⲅⲉⲇⲉⲱⲛ ⲁϥⲧⲱⲟⲩⲛ ⲁϥⲙⲟⲩⲟⲩⲧ ⲛ̅ⲍⲉⲃⲉⲉ ⲙⲛ̅ ⲥⲁⲗⲙⲁⲛⲁ ⲁⲩⲱ ⲁϥϫⲓ
  ⲛ̅ⲙ̅ⲙⲏⲛⲓⲥⲕⲟⲥ ⲉⲧϩⲛ̅ ⲛⲉⲩⲙⲁⲕϩ̅ ⲙⲛ̅ ⲙ̅ⲙⲁⲕϩ̅ ⲛ̅ⲛⲉⲩϭⲁⲙⲟⲩⲗ <span style=
  "color:#b00e23">(ⲕ̅ⲃ̅)</span> ⲡⲉϫⲉ ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ ⲉϩⲟⲩⲛ ϩⲛ̅ ⲅⲉⲇⲉⲱⲛ ⲉⲩϫⲱ
  ⲙ̅ⲙⲟⲥ ⲛⲁϥ ϫⲉ ⲡϫⲟⲉⲓⲥ ⲁⲣⲓⲁⲣⲭⲱⲛ ⲉϫⲱⲛ ⲛ̅ⲧⲟⲕ ⲙⲛ̅ ⲡⲉⲕϣⲏⲣⲉ ⲙⲛ̅ ⲡϣⲏⲣⲉ ⲙ̅ⲡⲉⲕϣⲏⲣⲉ ϫⲉ
  ⲛ̅ⲧⲟⲕ ⲡⲉ ⲛ̅ⲧⲁⲕⲛⲁϩⲙ̅ⲛ ⲛ̅ⲧⲟⲟⲧⲥ̅ ⲙ̅ⲙⲁⲇⲓϩⲁⲙ <span style=
  "color:#b00e23">(ⲕ̅ⲅ̅)</span> ⲡⲉϫⲉ ⲅⲉⲇⲉⲱⲛ ⲛⲁⲩ ϫⲉ ⲟⲩⲇⲉ ⲁⲛⲟⲕ ⲛ̅ϯⲛⲁⲣ̅ⲁⲣⲭⲱⲛ ⲁⲛ
  ⲉϫⲱⲧⲛ̅ ⲟⲩⲇⲉ ⲙ̅ⲡⲁⲕⲉϣⲏⲣⲉ ⲛⲁⲉⲓⲣⲉ ⲁⲛ ⲉⲣⲱⲧⲛ̅ ⲡϫⲟⲓ̈ⲥ ⲡⲉⲧⲛⲁⲣ̅ⲁⲣⲭⲱⲛ ⲉϫⲱⲧⲛ̅
  <span style="color:#b00e23">(ⲕ̅ⲇ̅)</span> ⲁⲩⲱ ⲅⲉⲇⲉⲱⲛ ⲡⲉϫⲁϥ ⲛⲁⲩ ϫⲉ ϯⲁⲓⲧⲓ
  ⲛ̅ⲟⲩⲁⲓⲇⲏⲙⲁ ⲛ̅ⲧⲟⲧ ⲧⲏⲩⲧⲛ̅ ⲉⲧⲣⲉ ⲡⲟⲩⲁ ⲡⲟⲩⲁ ⲙ̅ⲙⲱⲧⲛ̅ ϯ ⲛⲁⲓ̈ ⲛⲟⲩⲗⲉⲟⲛ ⲏ ⲟⲩϭⲁϫⲉ ⲉⲃⲟⲗ
  ϩⲛ̅ ⲛⲉⲧⲛ̅ϣⲱⲗ ϫⲉ ⲛⲉⲣⲉ ϩⲉⲛϭⲁϫⲉ ⲛ̅ⲛⲟⲩⲃ ϣⲟⲟⲡ ⲛⲁⲩ ⲉⲛⲁϣⲱⲟⲩ ⲉⲃⲟⲗ ϫⲉ ϩⲉⲛⲓ̈ⲥⲙⲁⲉⲗⲓⲧⲏⲥ
  ⲛⲉ <span style="color:#b00e23">(ⲕ̅ⲉ̅)</span> ⲡⲉϫⲁⲩ ⲛⲁϥ ϫⲉ ϩⲛⲟⲩϯ ⲧⲛ̅ⲛⲁⲧⲁⲁⲩ ⲁⲩⲱ
  ⲅⲉⲇⲉⲱⲛ ⲁϥⲡⲱⲣϣ̅ ⲉⲃⲟⲗ ⲙ̅ⲡⲉϥϩⲟⲓ̈ⲧⲉ ⲁⲩⲱ ⲡⲟⲩⲁ ⲡⲟⲩⲁ ⲁϥⲛⲟⲩϫⲉ ⲉⲣⲟϥ ⲛ̅ⲟⲩϭⲁϫⲉ ⲛ̅ⲛⲟⲩⲃ
  ⲉⲃⲟⲗ ϩⲛ̅ ⲛⲉϥϣⲱⲗ <span style="color:#b00e23">(ⲕ̅ⲋ̅)</span> ⲁⲩⲱ ⲡϣⲓ ⲛ̅ⲛ̅ϭⲁϫⲉ
  ⲛ̅ⲛⲟⲩⲃ ⲉⲛⲧⲁϥⲁⲓⲧⲓ ⲙ̅ⲙⲟⲟⲩ ⲁϥⲣ̅ⲙⲛ̅ⲧⲥⲁϣϥⲉ ⲛ̅ϣⲉ ⲛ̅ⲭⲣⲩⲥⲟⲩⲥ ⲭⲱⲣⲓⲥ ⲙⲉⲛⲓⲥⲕⲟⲥ ⲁⲩⲱ
  ⲛⲉⲥⲫⲣⲁⲅⲓⲥ ⲙⲛ̅ ⲛ̅ϩⲟⲓ̈ⲧⲉ ⲛⲉⲩⲟ ⲛ̅ⲉⲓⲉⲡϫⲏϭⲉ ⲉϣⲁⲣⲉ ⲡⲣ̅ⲣⲟ ⲙ̅ⲙⲁⲇⲓϩⲁⲙ ⲧⲁⲁⲩ ϩⲓⲱⲱϥ ⲁⲩⲱ
  ⲡⲃⲟⲗ ⲛⲙ̅ ⲡⲉⲣⲓⲑⲉⲙⲁⲧⲁ ⲡⲛⲟⲩⲃ ⲉⲧⲉ ⲙ̅ⲡⲉⲓⲉⲡⲥⲁⲛⲉ ⲉⲧϩⲛ̅ ⲙ̅ⲙⲁⲕϩ̅ ⲛⲉⲩϭⲁⲙⲟⲩⲗ
  <span style="color:#b00e23">(ⲕ̅ⲍ̅)</span> ⲁⲩⲱ ⲅⲉⲇⲉⲱⲛ ⲁϥ [... <span style=
  "color:#b00e23">(ⲕ̅ⲏ̅)</span> <span style="color:#b00e23">(ⲕ̅ⲑ̅)</span>
  <span style="color:#b00e23">(ⲗ̅)</span> <span style=
  "color:#b00e23">(ⲗ̅ⲁ̅)</span> <span style="color:#b00e23">(ⲗ̅ⲃ̅)</span>
  <span style="color:#b00e23">(ⲗ̅ⲅ̅)</span> <span style=
  "color:#b00e23">(ⲗ̅ⲇ̅)</span> <span style="color:#b00e23">(ⲗ̅ⲉ̅)</span></p>

  <h3 id="judges9">9</h3>

  <p><span style="color:#b00e23">(ⲁ̅)</span> <span style=
  "color:#b00e23">(ⲃ̅)</span> <span style="color:#b00e23">(ⲅ̅)</span>
  <span style="color:#b00e23">(ⲇ̅)</span> <span style=
  "color:#b00e23">(ⲉ̅)</span> <span style="color:#b00e23">(ⲋ̅)</span>
  <span style="color:#b00e23">(ⲍ̅)</span> <span style=
  "color:#b00e23">(ⲏ̅)</span> <span style="color:#b00e23">(ⲑ̅)</span> ...
  ]ϫⲟⲉⲓⲧ ⲛⲁⲩ ϫⲉ ⲉⲓ̈ⲛⲁⲕⲱ ⲙ̅ⲡⲁⲕⲛ̅ⲛⲉ ⲛ̅ⲥⲱⲓ̈ ⲉϣⲁⲣⲉ ⲛ̅ⲣⲱⲙⲉ ϯⲉⲟⲟⲩ ⲙ̅ⲡⲛⲟⲩⲧⲉ ϩⲣⲁⲓ̈
  ⲛ̅ϩⲏⲧϥ̅ ⲧⲁⲃⲱⲕ ⲧⲁⲣ̅ⲣ̅ⲣⲟ ⲉϫⲛ̅ ϩⲉⲛϣⲏⲛ <span style="color:#b00e23">(ⲓ̅)</span>
  ⲁⲩⲱ ⲡⲉϫⲉ ⲛ̅ϣⲏⲛ ⲧⲏⲣⲟⲩ ⲉϩⲟⲩⲛ ϩⲛ̅ ⲧⲃⲱ ⲛ̅ⲕⲛ̅ⲧⲉ ϫⲉ ⲁⲙⲏ ⲛ̅ⲧⲉⲣ̅ⲣ̅ⲣⲟ ⲉϫⲱⲛ
  <span style="color:#b00e23">(ⲓ̅ⲁ̅)</span> ⲡⲉϫⲉ ⲧⲃⲱ ⲛ̅ⲕⲛ̅ⲧⲉ ⲛⲁⲩ ϫⲉ ⲉⲓ̈ⲛⲁⲕⲱ
  ⲛ̅ⲥⲱⲓ̈ ⲙ̅ⲡⲁϩⲗⲟϭ ⲙⲛ̅ ⲛⲁⲁⲅⲁⲑⲟⲛ ⲛ̅ⲅⲉⲛⲏⲙⲁ ⲛ̅ⲧⲁⲃⲱⲕ ⲛ̅ⲧⲁⲣ̅ⲣ̅ⲣⲟ ⲉϫⲛ̅ ϩⲉⲛϣⲏⲛ
  <span style="color:#b00e23">(ⲓ̅ⲃ̅)</span> ⲁⲩⲱ ⲛ̅ϣⲏⲛ ⲡⲉϫⲁⲩ ⲛ̅ⲧⲃⲱ ⲛ̅ⲉⲗⲟⲟⲗⲉ ϫⲉ
  ⲁⲙⲏ ⲛ̅ⲧⲟ ⲛ̅ⲧⲉⲣ̅ⲣ̅ⲣⲟ ⲉϫⲱⲛ <span style="color:#b00e23">(ⲓ̅ⲅ̅)</span> ⲡⲉϫⲉ ⲑⲃⲱ
  ⲛ̅ⲉⲗⲟⲟⲗⲉ ⲛⲁⲩ ϫⲉ ⲉⲓ̈ⲕⲱ ⲛ̅ⲥⲱⲓ̈ ⲙ̅ⲡⲁⲏⲣⲡ̅ ⲡⲉⲧⲉⲩⲫⲣⲁⲛⲉ ⲛ̅ⲛ̅ⲣⲱⲙⲉ ⲡⲁⲓ̈ ⲉϣⲁⲩϯⲉⲟⲟⲩ
  ⲙ̅ⲡⲛⲟⲩⲧⲉ ϩⲣⲁⲓ̈ ⲛ̅ϩⲏⲧϥ̅ ⲙⲛ̅ ⲛ̅ⲣⲱⲙⲉ ⲧⲁⲃⲱⲕ ⲧⲁϭⲱ ϩⲓϫⲛ̅ ϩⲉⲛϣⲏⲛ ⲉⲣ̅ⲣ̅ⲣⲟ ⲉϫⲱⲟⲩ
  <span style="color:#b00e23">(ⲓ̅ⲇ̅)</span> ⲁⲩⲱ ⲛ̅ϣⲏⲛ ⲧⲏⲣⲟⲩ ⲡⲉϫⲁⲩ ⲛ̅ⲧⲉϩⲣⲁⲙⲛⲟⲥ
  ϫⲉ ⲁⲙⲏ ⲛ̅ⲧⲟ ⲛ̅ⲧⲉⲣ̅ⲣ̅ⲣⲟ ⲉϫⲱⲛ <span style="color:#b00e23">(ⲓ̅ⲉ̅)</span> ⲡⲉϫⲉ
  ⲧⲉϩⲣⲁⲙⲛⲟⲥ ⲉϩⲟⲩⲛ ϩⲛ̅ ⲛ̅ϣⲏⲛ ϫⲉ ⲉϣϫⲉ ϩⲛ̅ ⲟⲩⲙⲉ ⲛ̅ⲧⲱⲧⲛ̅ ⲉⲧⲉⲧⲛⲁⲧⲁϩⲥⲧ̅ ⲛ̅ⲣ̅ⲣⲟ ⲉϫⲛ̅
  ⲧⲏⲩⲧⲛ̅ ⲁⲙⲏⲓ̈ⲧⲛ̅ ⲁϩⲉⲣⲁⲧ ⲧⲏⲩⲧⲛ̅ ϩⲁ ⲧⲁϩⲁⲓ̈ⲃⲉⲥ ⲉⲣⲉⲧⲙ̅ ⲟⲩⲥⲁⲧⲉ ⲉⲓ ⲉⲃⲟⲗ ⲙ̅ⲙⲟⲓ̈
  ⲛⲥ̅ⲟⲩⲱⲙ ⲛ̅ⲥⲁ ⲛ̅ⲕⲉⲇⲣⲟⲥ ⲙ̅ⲡⲗⲓⲃⲁⲛⲟⲥ <span style="color:#b00e23">(ⲓ̅ⲋ̅)</span>
  ⲧⲉⲛⲟⲩ ϭⲉ ⲉϣϫⲉ ϩⲛ̅ ⲟⲩⲙⲉ ⲙⲛ̅ ⲟⲩⲧⲃ̅ⲃⲟ ⲁⲧⲉⲧⲛ̅ⲉⲓⲣⲉ ⲙ̅ⲡⲁⲓ̈ ⲉⲁⲧⲉⲧⲛ̅ⲣ̅ ⲁⲃⲓⲙⲉⲗⲉⲭ
  ⲛ̅ⲣ̅ⲣⲟ ⲉϫⲛ̅ ⲧⲏⲩⲧⲛ̅ ⲁⲩⲱ ⲉϣⲱⲡⲉ ⲁⲧⲉⲧⲛ̅ⲉⲓⲣⲉ ⲛ̅ⲟⲩⲁⲅⲁⲑⲟⲛ ⲙⲛ̅ ϩⲓⲉⲣⲟⲃⲟⲁⲗ ⲁⲩⲱ ⲙⲛ̅
  ⲡⲉϥⲏⲓ̈ ⲁⲩⲱ ⲉϣϫⲉ ⲁⲧⲉⲧⲛ̅ⲉⲓⲣⲉ ⲛⲁϥ ⲕⲁⲧⲁ ⲡⲧⲱⲱⲃⲉ ⲛ̅ⲛⲉϥϭⲓϫ <span style=
  "color:#b00e23">(ⲓ̅ⲍ̅)</span> ⲛ̅ⲑⲉ ⲉⲛⲧⲁ ⲡⲁⲉⲓⲱⲧ ⲙⲓϣⲉ ⲉϫⲛ̅ ⲧⲏⲩⲧⲛ̅ ⲉⲁϥⲛⲟⲩϫⲉ ⲉⲃⲟⲗ
  ⲛ̅ⲧⲉϥⲯⲩⲭⲏ ⲛ̅ⲛⲁϩⲣⲛ̅ ⲛⲉⲛϫⲁϫⲉ ⲁⲩⲱ ⲁϥⲛⲉϩⲙ̅ ⲧⲏⲩⲧⲛ̅ ⲛ̅ⲧⲟⲟⲧⲥ̅ ⲙ̅ⲙⲁⲇⲓϩⲁⲙ <span style=
  "color:#b00e23">(ⲓ̅ⲏ̅)</span> ⲁⲩⲱ ⲛ̅ⲧⲱⲧⲛ̅ ⲁⲧⲉⲧⲛ̅ⲧⲱⲟⲩⲛ ⲙ̅ⲙⲟⲟⲩ ⲉϫⲙ̅ ⲡⲏⲓ̈
  ⲙ̅ⲡⲁⲉⲓⲱⲧ ⲁⲧⲉⲧⲛ̅ⲙⲟⲩⲟⲩⲧ ⲛ̅ⲛⲉϥϣⲏⲣⲉ ⲉⲩⲛⲁⲣ̅ϣⲃⲉ ⲛ̅ⲣⲱⲙⲉ ϩⲓϫⲛ̅ ⲟⲩⲱⲛⲉ ⲛ̅ⲟⲩⲱⲧ ⲁⲩⲱ
  ⲁⲃⲓⲙⲉⲗⲉⲭ ⲡϣⲏⲣⲉ ⲛ̅ⲧⲉϥϩⲙ̅ϩⲁⲗ ⲁⲧⲉⲧⲛ̅ⲁⲁϥ ⲛ̅ⲣ̅ⲣⲟ ⲉϫⲛ̅ ⲛ̅ⲣⲱⲙⲉ ⲛ̅ⲥⲓⲕⲓⲙⲁ ⲉⲃⲟⲗ ϫⲉ
  ⲡⲉⲧⲛ̅ⲥⲟⲛ ⲡⲉ <span style="color:#b00e23">(ⲓ̅ⲑ̅)</span> ⲁⲩⲱ ⲉϣⲱⲡⲉ ϩⲛ̅ ⲟⲩⲙⲉ ⲙⲛ̅
  ⲟⲩⲧⲃ̅ⲃⲟ ⲁⲧⲉⲧⲛ̅ⲉⲓⲣⲉ ⲙⲛ̅ ⲓⲉⲣⲟⲃⲟⲁⲗ ⲁⲩⲱ ⲙⲛ̅ ⲡⲉϥⲏⲓ̈ ϩⲙ̅ ⲡⲟⲟⲩ ⲛ̅ϩⲟⲟⲩ ⲉⲧⲉⲧⲛⲉⲉⲩⲫⲣⲁⲛⲉ
  ϩⲛ̅ ⲁⲃⲓⲙⲉⲗⲉⲭ ⲁⲩⲱ ⲉϥⲉⲉⲩⲫⲣⲁⲛⲉ ϩⲱⲱϥ ⲉϫⲛ̅ ⲧⲏⲩⲧⲛ̅ <span style=
  "color:#b00e23">(ⲕ̅)</span> ⲉϣⲱⲡ ⲇⲉ ⲙ̅ⲙⲟⲛ ⲉⲣⲉ ⲟⲩⲥⲁⲧⲉ ⲉⲓ ⲉⲃⲟⲗ ϩⲛ̅ ⲁⲃⲓⲙⲉⲗⲉⲭ
  ⲛⲥ̅ⲟⲩⲱⲙ ⲛ̅ⲛ̅ⲣⲱⲙⲉ ⲛ̅ⲥⲓⲕⲓⲙⲁ ⲁⲩⲱ ⲡⲏⲓ̈ ⲙ̅ⲙⲁⲁⲗⲗⲱⲛ ⲁⲩⲱ ⲉⲣⲉ ⲟⲩⲥⲁⲧⲉ ⲉⲓ ⲉⲃⲟⲗ ϩⲛ̅
  ⲛ̅ⲣⲱⲙⲉ ⲛ̅ⲥⲓⲕⲓⲙⲁ ⲁⲩⲱ ⲉⲃⲟⲗ ϩⲙ̅ ⲡⲏⲓ̈ ⲙ̅ⲙⲁⲁⲗⲗⲱⲛ ⲛⲥ̅ⲟⲩⲱⲙ ⲛ̅ⲁⲃⲓⲙⲉⲗⲉⲭ <span style=
  "color:#b00e23">(ⲕ̅ⲁ̅)</span> ⲁⲩⲱ ⲓ̈ⲱⲛⲁⲑⲁⲛ ⲁϥⲡⲱⲧ ⲁϥⲃⲱⲕ ⲉϩⲣⲁⲓ̈ ⲉⲃⲏⲣⲁ ⲁϥϭⲱ
  ⲙ̅ⲡⲙⲁ ⲉⲧⲙ̅ⲙⲁⲩ ⲉⲁϥⲗⲟ ϩⲁ ⲡϩⲟ ⲛ̅ⲁⲃⲓⲙⲉⲗⲉⲭ ⲡⲉϥⲥⲟⲛ <span style=
  "color:#b00e23">(ⲕ̅ⲃ̅)</span> ⲁⲩⲱ ⲁⲃⲓⲙⲉⲗⲉⲭ ⲁϥⲣ̅ⲁⲣⲭⲱⲛ ⲉϫⲙ̅ ⲡⲓ̈ⲥⲣⲁⲏⲗ ⲛ̅ϣⲟⲙⲧⲉ
  ⲛ̅ⲣⲟⲙⲡⲉ <span style="color:#b00e23">(ⲕ̅ⲅ̅)</span> ⲁⲩⲱ ⲁ ⲡⲛⲟⲩⲧⲉ ϫⲟⲟⲩ ⲛ̅ⲟⲩⲡⲛ̅ⲁ̅
  ⲙ̅ⲡⲟⲛⲏⲣⲟⲛ ⲉⲧⲙⲏⲧⲉ ⲛ̅ⲁⲃⲓⲙⲉⲗⲉⲭ ⲁⲩⲱ ⲉⲧⲙⲏⲧⲉ ⲛ̅ⲛ̅ⲣⲱⲙⲉ ⲛ̅ⲥⲓⲕⲓⲙⲁ ⲁⲩⲱ ⲛ̅ⲣⲱⲙⲉ ⲛ̅ⲥⲓⲕⲓⲙⲁ
  ⲁⲩⲁϩⲉ ⲉⲃⲟⲗ ⲉⲏⲓ̈ ⲛ̅ⲁⲃⲓⲙⲉⲗⲉⲭ <span style="color:#b00e23">(ⲕ̅ⲇ̅)</span> ⲉⲉⲓⲛⲉ
  ⲙ̅ⲡϫⲓⲛϭⲟⲛⲥ̅ ⲙ̅ⲡⲉϣⲃⲉ ⲛ̅ϣⲏⲣⲉ ⲛ̅ⲓ̈ⲉⲣⲟⲃⲟⲁⲗ ⲙⲛ̅ ⲛⲉⲩⲥⲛⲱⲱϥ ⲉϫⲛ̅ ⲁⲃⲓⲙⲉⲗⲉⲭ ⲡⲉⲩⲥⲟⲛ ⲁⲩⲱ
  ⲉϫⲛ̅ ⲛ̅ⲣⲱⲙⲉ ⲛ̅ⲥⲓⲕⲓⲙⲁ ⲉⲃⲟⲗ ϫⲉ ⲁⲩⲧⲁϫⲣⲉ ⲛⲉϥϭⲓϫ ⲉⲧⲣⲉϥⲙⲟⲩⲟⲩⲧ ⲛ̅ⲛⲉϥⲥⲛⲏⲩ
  <span style="color:#b00e23">(ⲕ̅ⲉ̅)</span> ⲁⲩⲱ ⲛ̅ⲣⲱⲙⲉ ⲛ̅ⲥⲓⲕⲓⲙⲁ ⲁⲩⲕⲱ ⲛ̅ϩⲉⲛⲣⲱⲙⲉ
  ⲉⲩϫⲓⲕⲣⲟϥ ϩⲓϫⲛ̅ ⲛ̅ⲁⲡⲏⲩⲉ ⲛ̅ⲧⲟⲩⲉⲓⲏ ⲁⲩⲱ ⲉⲛⲉⲩϩⲁⲣⲡⲁⲍⲉ ⲛ̅ⲣⲱⲙⲉ ⲛⲓⲙ ⲉⲧⲙⲟⲟϣⲉ ϩⲓ ⲧⲉϩⲓⲏ
  ⲉⲩϣⲁⲛⲡⲱϩ ⲉⲣⲟⲟⲩ ⲁⲩⲱ ⲁⲩⲧⲁⲙⲉ ⲁⲃⲓⲙⲉⲗⲉⲭ <span style="color:#b00e23">(ⲕ̅ⲋ̅)</span>
  ⲁϥⲉⲓ ⲇⲉ ⲛ̅ϭⲓ ⲅⲁⲁⲇ ⲡϣⲏⲣⲉ ⲛ̅ⲱⲃⲏⲗ ⲙⲛ̅ ⲛⲉϥⲥⲛⲏⲩ ⲁⲩⲡⲁⲣⲁⲅⲉ ⲛ̅ⲥⲓⲕⲓⲙⲁ ⲁⲩⲱ ⲛ̅ⲣⲱⲙⲉ
  ⲛ̅ⲥⲓⲕⲓⲙⲁ ⲁⲩϯ ⲡⲉⲩⲛⲁϩⲧⲉ ⲛⲙ̅ⲙⲁϥ <span style="color:#b00e23">(ⲕ̅ⲍ̅)</span> ⲁⲩⲱ
  ⲁⲩⲉⲓ ⲉⲃⲟⲗ ⲉⲧⲥⲱϣⲉ ⲁⲩϫⲱⲱⲗⲉ ⲛ̅ⲛⲉⲩⲙⲁ ⲛ̅ⲉⲗⲟⲟⲗⲉ ⲁⲩϩⲟⲙⲟⲩ ⲛⲁⲩ ⲁⲩⲧⲁⲙⲓⲟ ⲛ̅ⲟⲩⲉⲗⲱⲉⲓⲙ ⲉⲧⲉ
  ⲟⲩⲏⲣⲡ ⲡⲉ ⲁⲩⲃⲱⲕ ⲉϩⲟⲩⲛ ⲉⲡⲏⲓ̈ ⲙ̅ⲡⲉⲩⲛⲟⲩⲧⲉ ⲁⲩⲟⲩⲱⲙ ⲁⲩⲱ ⲁⲩⲥⲱ ⲁⲩⲥⲁϩⲟⲩ ⲛ̅ⲁⲃⲓⲙⲉⲗⲉⲭ
  <span style="color:#b00e23">(ⲕ̅ⲏ̅)</span> ⲡⲉϫⲉ ⲅⲁⲁⲇ ⲡϣⲏⲣⲉ ⲛ̅ⲱⲃⲏⲗ ϫⲉ ⲛⲓⲙ
  ⲁⲃⲓⲙⲉⲗⲉⲭ ⲁⲩⲱ ⲛⲓⲙ ⲡⲉ ⲡϣⲏⲣⲉ ⲛ̅ⲥⲉⲭⲉⲙ ϫⲉ ⲉⲛⲉⲣ̅ϩⲙ̅ϩⲁⲗ ⲛⲁϥ ⲙⲏ ⲙ̅ⲡⲁⲓ̈ ⲁⲛ ⲡⲉ ⲡϣⲏⲣⲉ
  ⲛ̅ⲓⲉⲣⲟⲃⲟⲁⲗ ⲁⲩⲱ ⲍⲉⲃⲟⲩⲗ ⲡⲉϥϩⲙ̅ϩⲁⲗ ⲛ̅ⲧⲟϥ ⲁⲛ ⲡⲉ ⲡⲉϥⲉⲡⲓⲥⲕⲟⲡⲟⲥ ⲙⲛ̅ ⲛ̅ⲣⲱⲙⲉ ⲛ̅ⲉⲙⲱⲣ
  ⲡⲓⲱⲧ ⲛ̅ⲥⲉⲭⲉⲙ ⲁⲩⲱ ⲁⲛⲟⲛ ⲉⲛⲁⲣ̅ϩⲙ̅ϩⲁⲗ ⲛⲁϥ ⲉⲧⲃⲉ ⲟⲩ <span style=
  "color:#b00e23">(ⲕ̅ⲑ̅)</span> ⲁⲩⲱ ⲛⲓⲙ ⲡⲉⲧⲛⲁϯ ⲙ̅ⲡⲓⲗⲁⲟⲥ ⲉϩⲣⲁⲓ̈ ⲉⲧⲟⲟⲧ ⲛ̅ⲧⲁ ⲡⲱⲱⲛⲉ
  ⲉⲃⲟⲗ ⲛ̅ⲛ̅ⲁⲃⲓⲙⲉⲗⲉⲭ ⲛ̅ⲧⲁϫⲟⲟⲥ ⲉϩⲟⲩⲛ ⲉϩⲣⲁϥ ϫⲉ ⲧⲁϣⲟ ⲛ̅ⲧⲉⲕϭⲟⲙ ⲛⲅ̅ⲉⲓ ⲉⲃⲟⲗ
  <span style="color:#b00e23">(ⲗ̅)</span> ⲁⲩⲱ ⲍⲉⲃⲟⲩⲗ ⲡⲁⲣⲭⲱⲛ ⲛ̅ⲧⲡⲟⲗⲓⲥ ⲁϥⲥⲱⲧⲙ̅
  ⲉⲛ̅ϣⲁϫⲉ ⲛ̅ⲅⲁⲁⲇ ⲡϣⲏⲣⲉ ⲛ̅ⲱⲃⲏⲗ ⲁϥⲛⲟⲩϭⲥ̅ ϩⲙ̅ ⲡⲉϥⲑⲩⲙⲟⲥ <span style=
  "color:#b00e23">(ⲗ̅ⲁ̅)</span> ⲁⲩⲱ ⲁϥϫⲟⲟⲩ ⲛ̅ϩⲉⲛϥⲁⲓϣⲓⲛⲉ ⲉⲣⲁⲧϥ̅ ⲛ̅ⲁⲃⲓⲙⲉⲗⲉⲭ ϩⲛ̅
  ⲟⲩϩⲱⲛ ⲉϥϫⲱ ⲙ̅ⲙⲟⲥ ⲛⲁϥ ϫⲉ ⲉⲓⲥ ⲅⲁⲁⲇ ⲡϣⲏⲣⲉ ⲛ̅ⲱⲃⲏⲗ ⲁⲩⲱ ⲛⲉϥⲥⲛⲏⲩ ⲥⲉⲛⲏⲩ ⲉϩⲣⲁⲓ̈
  ⲉⲥⲓⲕⲓⲙⲁ ⲁⲩⲱ ⲉⲓⲥ ϩⲏⲏⲧⲉ ⲛ̅ⲧⲟⲟⲩ ⲥⲉⲛⲁϭⲱ ϩⲓⲣⲛ̅ ⲧⲡⲟⲗⲓⲥ ⲉⲣⲟⲕ <span style=
  "color:#b00e23">(ⲗ̅ⲃ̅)</span> ⲧⲉⲛⲟⲩ ϭⲉ ⲧⲱⲟⲩⲛ ⲛ̅ⲧⲉⲩϣⲏ ⲛ̅ⲧⲟⲕ ⲙⲛ̅ ⲡⲗⲁⲟⲥ ⲧⲏⲣϥ̅
  ⲉⲧⲛⲙ̅ⲙⲁⲕ ⲛⲅ̅ⲣ̅ⲕⲣⲟϥ ϩⲛ̅ ⲧⲥⲱϣⲉ <span style="color:#b00e23">(ⲗ̅ⲅ̅)</span> ⲁⲩⲱ
  ⲙ̅ⲡⲛⲁⲩ ⲛ̅ϩⲧⲟⲟⲩⲉ ⲉⲣⲉ ⲡⲣⲏ ⲛⲁϣⲁ ⲉⲕⲉϣⲟⲣⲡ̅ ⲛⲅ̅ⲉⲓ ⲉⲃⲟⲗ ⲉⲣⲛ̅ ⲧⲡⲟⲗⲓⲥ ⲁⲩⲱ ⲉⲓⲥ ϩⲏⲏⲧⲉ
  ⲛ̅ⲧⲟϥ ⲙⲛ̅ ⲡⲗⲁⲟⲥ ⲉⲧⲛⲙ̅ⲙⲁϥ ⲥⲉⲛⲏⲩ ⲉⲃⲟⲗ ⲉⲣⲟⲕ ⲁⲩⲱ ⲉⲕⲉⲉⲓⲣⲉ ⲛⲁϥ ⲕⲁⲧⲁ ⲑⲉ ⲉⲧⲉⲣⲉ ⲧⲉⲕϭⲓϫ
  ⲛⲁϣϭⲙ̄ϭⲟⲙ <span style="color:#b00e23">(ⲗ̅ⲇ̅)</span> ⲁⲩⲱ ⲁⲃⲓⲙⲉⲗⲉⲭ ⲁϥⲧⲱⲟⲩⲛ
  ⲛ̅ⲧⲉⲩϣⲏ ⲛ̅ⲧⲟϥ ⲙⲛ̅ ⲡⲗⲁⲟⲥ ⲧⲏⲣϥ̅ ⲉⲧⲛⲙ̅ⲙⲁϥ ⲁⲩⲣ̅ⲕⲣⲟϥ ⲉⲣⲛ̅ ⲥⲓⲕⲓⲙⲁ ϩⲛ̅ ϥⲧⲟⲟⲩ ⲛ̅ⲙ̅ⲗⲁϩ
  <span style="color:#b00e23">(ⲗ̅ⲉ̅)</span> ⲁⲩⲱ ϣⲱⲣⲡ̅ ⲛ̅ⲧⲉⲣⲉϥϣⲱⲡⲉ ⲅⲁⲁⲇ ⲡϣⲏⲣⲉ
  ⲛ̅ⲱⲃⲏⲗ ⲁϥⲉⲓ ⲉⲃⲟⲗ ⲁϥⲁϩⲉ ⲣⲁⲧϥ̅ ϩⲁⲧⲙ̅ ⲡⲣⲟ ⲛ̅ⲧⲡⲩⲗⲏ ⲛ̅ⲧⲡⲟⲗⲓⲥ ⲁⲩⲱ ⲁⲃⲓⲙⲉⲗⲉⲭ ⲙⲛ̅
  ⲡⲙⲏⲏϣⲉ ⲉⲧⲛⲙ̅ⲙⲁϥ ⲁϥⲧⲱⲟⲩⲛ ⲉⲃⲟⲗ ϩⲙ̅ ⲡⲙⲁ ⲉⲧϥ̅ⲣ̅ⲕⲣⲟϥ ⲛ̅ϩⲏⲧϥ̅ <span style=
  "color:#b00e23">(ⲗ̅ⲋ̅)</span> ⲅⲁⲁⲇ ⲇⲉ ⲡϣⲏⲣⲉ ⲛ̅ⲱⲃⲏⲗ ⲁϥⲛⲁⲩ ⲉⲡⲙⲏⲏϣⲉ ⲡⲉϫⲁϥ
  ⲛ̅ⲍⲉⲃⲟⲩⲗ ϫⲉ ⲉⲓⲥ ⲟⲩⲗⲁⲟⲥ ⲉϥⲛⲏⲩ ⲉⲡⲉⲥⲏⲧ ⲉⲃⲟⲗ ϩⲛ̅ ⲛ̅ⲕⲟⲟϩ ⲛ̅ⲛ̅ⲧⲟⲩⲉⲓⲏ ⲡⲉϫⲉ ⲍⲉⲃⲟⲩⲗ
  ⲛⲁϥ ϫⲉ ⲑⲁⲓ̈ⲃⲉⲥ ⲛ̅ⲛ̅ⲧⲟⲩⲉⲓⲏ ⲧⲉⲧⲕ̅ⲛⲁⲩ ⲉⲣⲟⲥ ⲙ̅ⲡⲉⲥⲙⲟⲧ ⲛ̅ϩⲉⲛⲣⲱⲙⲉ <span style=
  "color:#b00e23">(ⲗ̅ⲍ̅)</span> ⲁⲩⲱ ⲅⲁⲁⲇ ⲁϥⲟⲩⲱϩ ⲟ ⲉⲧⲟⲟⲧϥ̅ ⲉϥϫⲱ ⲙ̅ⲙⲟⲥ ϫⲉ ⲓⲥ
  ⲟⲩⲙⲏⲏϣⲉ ⲉϥⲛⲏⲩ ⲉⲡⲉⲥⲏⲧ ⲙ̅ⲡⲥⲁ ⲛ̅ⲑⲁⲗⲁⲥⲥⲁ ϩⲓⲧⲟⲩⲛ ⲡⲙⲁ ⲉⲧϩⲏⲛ ⲉϩⲟⲩⲛ ⲉⲡⲟⲙⲫⲗⲟⲥ ⲙ̅ⲡⲕⲁϩ
  ⲁⲩⲱ ⲉⲓⲥ ⲕⲉⲙⲏⲏϣⲉ ⲉϥⲛⲏⲩ ϩⲓ ⲧⲉϩⲓⲏ ⲙ̅ⲡϣⲏⲛ ⲛ̅ⲛ̅ϣⲟⲟⲥ <span style=
  "color:#b00e23">(ⲗ̅ⲏ̅)</span> ⲡⲉϫⲉ ⲍⲉⲃⲟⲩⲗ ⲛⲁϥ ϫⲉ ⲁⲩⲱ ⲉⲥⲧⲱⲛ ⲧⲉⲕⲧⲁⲡⲣⲟ ⲧⲉⲛⲟⲩ
  ⲛ̅ⲑⲉ ⲉⲛⲧⲁⲕϣⲁϫⲉ ϫⲉ ⲛⲓⲙ ⲡⲉ ⲁⲃⲓⲙⲉⲗⲉⲭ ϫⲉ ⲉⲛⲉⲣ̅ϩⲙ̅ϩⲁⲗ ⲛⲁϥ ⲙⲏ ⲙ̅ⲡⲁⲓ̈ ⲁⲛ ⲡⲉ ⲡⲗⲁⲟⲥ
  ⲉⲛⲧⲁⲕⲥⲟϣϥ̅ ⲃⲱⲕ ϭⲉ ⲉⲃⲟⲗ ⲧⲉⲛⲟⲩ ⲛⲅ̅ⲙⲓϣⲉ ⲛⲙ̅ⲙⲁϥ <span style=
  "color:#b00e23">(ⲗ̅ⲑ̅)</span> ⲁⲩⲱ ⲅⲁⲁⲇ ⲁϥⲃⲱⲕ ⲉⲃⲟⲗ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ⲣⲱⲙⲉ
  ⲛ̅ⲥⲓⲕⲓⲙⲁ ⲁϥⲁϩⲉ ⲣⲁⲧϥ̅ ⲉⲙⲓϣⲉ ⲙⲛ̅ ⲁⲃⲓⲙⲉⲗⲉⲭ <span style=
  "color:#b00e23">(ⲙ̅)</span> ⲁⲩⲱ ⲁϥⲡⲱⲧ ⲛ̅ⲥⲱϥ ⲛ̅ϭⲓ ⲁⲃⲓⲙⲉⲗⲉⲭ ⲁϥⲡⲱⲧ ϩⲁ ⲡⲉϥϩⲟ ⲁⲩⲱ
  ⲟⲩⲙⲏⲏϣⲉ ⲁⲩϣⲟⲟϭⲟⲩ ϣⲁ ⲡⲣⲟ ⲛ̅ⲧⲡⲩⲗⲏ <span style="color:#b00e23">(ⲙ̅ⲁ̅)</span> ⲁⲩⲱ
  ⲁⲃⲓⲙⲉⲗⲉⲭ ⲁϥⲃⲱⲕ ⲉϩⲟⲩⲛ ⲉⲁⲣⲏⲙⲁ ⲁⲩⲱ ⲁϥⲛⲟⲩϫⲉ ⲉⲃⲟⲗ ⲛ̅ϭⲓ ⲍⲉⲃⲟⲩⲗ ⲛ̅ⲅⲁⲁⲇ ⲙⲛ̅ ⲛⲉϥⲥⲛⲏⲩ
  ⲉⲧⲙ̅ⲧⲣⲉⲩⲟⲩⲱϩ ϩⲛ̅ ⲥⲓⲕⲓⲙⲁ <span style="color:#b00e23">(ⲙ̅ⲃ̅)</span> ⲁⲥϣⲱⲡⲉ
  ⲙ̅ⲡⲉϥⲣⲁⲥⲧⲉ ⲡⲗⲁⲟⲥ ⲁϥⲉⲓ ⲉⲃⲟⲗ ⲉⲧⲥⲱϣⲉ ⲁⲩⲧⲁⲙⲉ ⲁⲃⲓⲙⲉⲗⲉⲭ <span style=
  "color:#b00e23">(ⲙ̅ⲅ̅)</span> ⲁϥϫⲓ ⲙ̅ⲡⲗⲁⲟⲥ ⲁϥⲡⲟⲣϫⲟⲩ ⲉϣⲟⲙⲛ̅ⲧ ⲛ̅ⲧⲁⲅⲙⲁ ⲁϥⲣ̅ⲕⲣⲟϥ
  ϩⲛ̅ ⲧⲥⲱϣⲉ ⲁϥⲛⲁⲩ ⲇⲉ ⲁⲩⲱ ⲉⲓⲥ ⲡⲗⲁⲟⲥ ⲁϥⲉⲓ ⲉⲃⲟⲗ ϩⲛ̅ ⲧⲡⲟⲗⲓⲥ ⲁⲩⲱ ⲁϥⲧⲱⲟⲩⲛ ⲉϫⲱⲟⲩ
  ⲁϥⲡⲁⲧⲁⲥⲥⲉ ⲙ̅ⲙⲟⲟⲩ <span style="color:#b00e23">(ⲙ̅ⲇ̅)</span> ⲛ̅ϭⲓ ⲁⲃⲓⲙⲉⲗⲉⲭ ⲙⲛ̅
  ⲡⲧⲁⲅⲙⲁ ⲉⲧⲛⲙ̅ⲙⲁϥ ⲁⲩⲱ ⲁϥⲥⲟⲣⲟⲩ ⲉⲃⲟⲗ ⲁⲩⲁϩⲉ ⲣⲁⲧⲟⲩ ϩⲓⲣⲙ̅ ⲡⲣⲟ ⲛ̅ⲧⲡⲩⲗⲏ ⲛ̅ⲧⲡⲟⲗⲓⲥ ⲁⲩⲱ
  ⲡⲕⲉⲧⲁⲅⲙⲁ ⲥⲛⲁⲩ ⲁⲩⲥⲱⲣ ⲉⲃⲟⲗ ⲉϫⲛ̅ ⲟⲩⲟⲛ ⲛⲓⲙ ⲉⲧϩⲛ̅ ⲧⲥⲱϣⲉ ⲁⲩⲡⲁⲧⲁⲥⲥⲉ ⲙ̅ⲙⲟⲟⲩ
  <span style="color:#b00e23">(ⲙ̅ⲉ̅)</span> ⲁⲩⲱ ⲁⲃⲓⲙⲉⲗⲉⲭ ⲁϥⲥⲣ̅ⲙ̅ⲗⲁϩ ⲉⲃⲟⲗ ϩⲛ̅
  ⲧⲡⲟⲗⲓⲥ ⲙ̅ⲡⲉϩⲟⲟⲩ ⲧⲏⲣϥ̅ ⲉⲧⲙ̅ⲙⲁⲩ ⲁϥϫⲓ ⲧⲡⲟⲗⲓⲥ ⲁⲩⲱ ⲡⲙⲏⲏϣⲉ ⲉⲧⲛ̅ϩⲏⲧⲥ̅ ⲁϥⲙⲟⲟⲩⲧⲟⲩ ⲁⲩⲱ
  ⲧⲡⲟⲗⲓⲥ ⲁϥϣⲣ̅ϣⲱⲣⲥ̅ ⲁϥⲕⲁⲁⲥ ⲛ̅ⲕⲁϩ ⲙ̅ⲙⲗ̅ϩ <span style=
  "color:#b00e23">(ⲙ̅ⲋ̅)</span> ⲁⲩⲱ ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲡⲩⲣⲅⲟⲥ ⲛ̅ⲥⲓⲕⲓⲙⲁ ⲁⲩⲥⲱⲧⲙ̅
  ⲁⲩⲉⲓ ⲉϩⲣⲁⲓ̈ ⲉⲡⲙⲁ ⲉⲧⲟⲣϫ̅ ⲙ̅ⲡⲏⲓ̈ ⲛ̅ⲃⲁⲗⲁⲃⲉⲣⲓⲑ <span style=
  "color:#b00e23">(ⲙ̅ⲍ̅)</span> ⲁⲩⲧⲁⲙⲉ ⲁⲃⲓⲙⲉⲗⲉⲭ ϫⲉ ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲡⲩⲣⲅⲟⲥ
  ⲛ̅ⲥⲓⲕⲓⲙⲁ ⲁⲩⲥⲱⲟⲩϩ ⲉϩⲟⲩⲛ <span style="color:#b00e23">(ⲙ̅ⲏ̅)</span> ⲁⲩⲱ ⲁⲃⲓⲙⲉⲗⲉⲭ
  ⲁϥⲃⲱⲕ ⲉϩⲣⲁⲓ̈ ⲉⲡⲧⲟⲟⲩ ⲛ̅ϩⲉⲣⲙⲱⲛ ⲛⲧⲟϥ ⲙⲛ̅ ⲡⲉϥⲙⲏⲏϣⲉ ⲧⲏⲣϥ̅ ⲉⲧⲛⲙ̅ⲙⲁϥ ⲁϥϫⲓ ⲛ̅ϭⲓ
  ⲁⲃⲓⲙⲉⲗⲉⲭ ⲛ̅ⲟⲩⲕⲉⲗⲉⲃⲓⲛ ϩⲛ̅ ⲧⲉϥϭⲓϫ ⲁϥϣⲱⲱⲧ ⲛ̅ⲟⲩⲧⲁⲣ ⲛ̅ϣⲉ ⲁϥϥⲓⲧϥ̅ ⲁϥⲧⲁⲗⲟϥ ⲉϫⲛ̅
  ⲧⲉϥⲛⲁϩⲃ̅ ⲡⲉϫⲁϥ ⲙ̅ⲡⲗⲁⲟⲥ ⲉⲧⲛⲙ̅ⲙⲁϥ ϫⲉ ⲡⲉⲧⲉⲧⲛⲁⲛⲁⲩ ⲉⲣⲟⲓ̈ ⲉⲁⲓ̈ⲁⲁϥ ⲛ̅ⲧⲱⲧⲛ̅ ϩⲱⲧ
  ⲧⲏⲩⲧⲛ̅ ⲁⲣⲓϥⲧⲁⲭⲩ ⲛ̅ⲧⲁϩⲉ <span style="color:#b00e23">(ⲙ̅ⲑ̅)</span> ⲁⲩⲱ ⲁ ⲡⲟⲩⲁ
  ⲡⲟⲩⲁ ϣⲱⲱⲧ ⲛ̅ⲟⲩⲧⲁⲣ ϩⲙ̅ ⲡⲗⲁⲟⲥ ⲧⲏⲣϥ̅ ⲁⲩϥⲓⲧϥ̅ ⲁⲩⲟⲩⲁϩⲟⲩ ⲛ̅ⲥⲁ ⲁⲃⲓⲙⲉⲗⲉⲭ ⲁⲩⲕⲁⲁⲩ ϩⲓⲣⲙ̅
  ⲡⲙⲁ ⲉⲛⲧⲁ ⲛⲏ ⲥⲱⲟⲩϩ ⲉϩⲟⲩⲛ ⲉⲣⲟϥ ⲁⲩⲱ ⲁⲩⲣⲉⲕϩ̅ ⲡⲙⲁ ϩⲁⲣⲟⲟⲩ ϩⲛ̅ ⲟⲩⲥⲁⲧⲉ ⲁⲩⲙⲟⲩ ⲛ̅ϭⲓ
  ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲡⲩⲣⲅⲟⲥ ⲛ̅ⲥⲓⲕⲓⲙⲁ ⲉⲩⲛⲁⲣ̅ϣⲟ ⲛ̅ⲣⲱⲙⲉ ⲙⲛ̅ ϩⲉⲛϩⲓⲟⲙⲉ <span style=
  "color:#b00e23">(ⲛ̅)</span> ⲁⲩⲱ ⲁⲃⲓⲙⲉⲗⲉⲭ ⲁϥⲃⲱⲕ ⲉϩⲣⲁⲓ̈ ⲉⲡⲙⲁ ⲉⲧⲟⲩⲙⲟⲩⲧⲉ ⲉⲣⲟϥ ϫⲉ
  ⲑⲏⲃⲁⲓⲥ ⲁϥϩⲙⲟⲟⲥ ϩⲓⲣⲱⲥ ⲁϥϫⲓⲧⲥ̅ <span style="color:#b00e23">(ⲛ̅ⲁ̅)</span> ⲁⲩⲱ
  ⲛⲉⲣⲉ ⲟⲩⲛⲟϯ ⲙ̅ⲡⲡⲩⲣⲅⲟⲥ ϩⲛ̅ ⲧⲙⲏⲧⲉ ⲛ̅ⲧⲡⲟⲗⲓⲥ ⲁ ⲛ̅ⲣⲱⲙⲉ ⲧⲏⲣⲟⲩ ⲛ̅ⲧⲡⲟⲗⲓⲥ ⲙⲛ̅ ⲛⲉϩⲓⲟⲙⲉ
  ⲡⲱⲧ ⲉⲡⲙⲁ ⲉⲧⲙ̅ⲙⲁⲩ ⲙⲛ̅ ⲛⲉⲧⲟⲩⲏϩ ⲧⲏⲣⲟⲩ ϩⲛ̅ ⲧⲡⲟⲗⲓⲥ ⲁⲩϣⲱⲧⲙ̅ ⲉⲣⲱⲟⲩ ⲁⲩⲱ ⲁⲩⲃⲱⲕ ⲉϩⲣⲁⲓ̈
  ⲉϫⲛ̅ ⲧϫⲉⲛⲉⲡⲱⲣ ⲙ̅ⲡⲡⲩⲣⲅⲟⲥ <span style="color:#b00e23">(ⲛ̅ⲃ̅)</span> ⲁⲩⲱ
  ⲁⲃⲓⲙⲉⲗⲉⲭ ⲁϥⲓ̈ ϣⲁⲣⲱϥ ⲙ̅ⲡⲡⲩⲣⲅⲟⲥ ⲁϥⲙⲓϣⲉ ⲛⲙ̅ⲙⲁϥ ⲁⲃⲓⲙⲉⲗⲉⲭ ⲇⲉ ⲁϥϯ ⲡⲉϥⲟⲩⲟⲓ ⲉⲡⲥⲁ
  ⲙ̅ⲡⲣⲟ ⲙ̅ⲡⲡⲩⲣⲅⲟⲥ ⲉⲣⲟⲕϩϥ̅ ϩⲛ̅ ⲟⲩⲥⲁⲧⲉ <span style="color:#b00e23">(ⲛ̅ⲅ̅)</span>
  ⲁⲩⲱ ⲟⲩⲥϩⲓⲙⲉ ⲁⲥⲛⲟⲩϫⲉ ⲛ̅ⲟⲩⲗⲁⲕⲙ̅ ⲛ̅ⲱⲛⲉ ⲉϫⲛ̅ ⲧⲁⲡⲉ ⲛ̅ⲁⲃⲓⲙⲉⲗⲉⲭ ⲁⲥⲟⲩⲉϭⲡ̅ ⲡⲉϥⲁⲛⲧⲏⲗⲙ
  <span style="color:#b00e23">(ⲛ̅ⲇ̅)</span> ⲁⲩⲱ ⲁϥⲱϣ ⲉⲃⲟⲗ ⲛ̅ⲧⲉⲩⲛⲟⲩ ⲉⲡⲉϥϩⲙ̅ϩⲁⲗ
  ⲉⲧϥⲓ̈ ⲛ̅ⲛⲉϥⲥⲕⲉⲩⲏ ⲉϥϫⲱ ⲙ̅ⲙⲟⲥ ⲛⲁϥ ϫⲉ ⲧⲱⲕⲙ̅ ⲛ̅ⲧⲉⲕⲥⲏϥⲉ ⲛⲅ̅ⲙⲟⲩⲟⲩⲧ ⲙ̅ⲙⲟⲓ ⲙⲏⲡⲟⲧⲉ
  ⲛ̅ⲥⲉϫⲟⲟⲥ ϫⲉ ⲟⲩⲥϩⲓⲙⲉ ⲧⲉⲛⲧⲁⲥⲙⲟⲟⲩⲧϥ̅ ⲁⲩⲱ ⲡⲉϥϩⲙ̅ϩⲁⲗ ⲁϥⲕⲟⲛⲥϥ̅ ⲛ̅ⲧⲉϥⲥⲏϥⲉ ⲁϥⲙⲟⲩ
  ⲙ̅ⲡⲙⲁ ⲉⲧⲙ̅ⲙⲁⲩ <span style="color:#b00e23">(ⲛ̅ⲉ̅)</span> ⲁⲩⲱ ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ
  ⲁⲩⲛⲁⲩ ϫⲉ ⲁⲃⲓⲙⲉⲗⲉⲭ ⲁϥⲙⲟⲩ ⲁ ⲡⲟⲩⲁ ⲡⲟⲩⲁ ⲃⲱⲕ ⲉϩⲣⲁⲓ̈ ⲉⲡⲉϥⲙⲁ <span style=
  "color:#b00e23">(ⲛ̅ⲋ̅)</span> ⲁⲩⲱ ⲁ ⲡⲛⲟⲩⲧⲉ ⲕⲧⲟ ⲛ̅ⲧⲕⲁⲕⲓⲁ ⲛ̅ⲁⲃⲓⲙⲉⲗⲉⲭ ⲧⲁⲓ̈
  ⲉⲛⲧⲁϥⲁⲁⲥ ⲧⲁⲓ̈ ⲉⲛⲧⲁϥⲁⲁⲥ ⲙ̅ⲡⲉϥⲉⲓⲱⲧ ⲉⲧⲣⲉϥⲙⲟⲩⲟⲩⲧ ⲙ̅ⲡⲉϥϣⲃⲉ ⲛ̅ⲥⲛⲏⲩ <span style=
  "color:#b00e23">(ⲛ̅ⲍ̅)</span> ⲁⲩⲱ ⲧⲕⲁⲕⲓⲁ ⲧⲏⲣⲥ̅ ⲛ̅ⲛ̅ⲣⲱⲙⲉ ⲁ ⲡⲛⲟⲩⲧⲉ ⲕⲧⲟⲥ ⲉϫⲛ̅
  ⲧⲉⲩⲁⲡⲉ ⲁⲩⲱ ⲁϥⲉⲓ ⲉϫⲱⲟⲩ ⲛ̅ϭⲓ ⲡⲥⲁϩⲟⲩ ⲛ̅ⲓ̈ⲱⲛⲁⲑⲁⲛ ⲡϣⲏⲣⲉ ⲛ̅ⲓ̈ⲉⲣⲟⲃⲟⲁⲗ</p>

  <h3 id="judges10">10</h3>

  <p><span style="color:#b00e23">(ⲁ̅)</span> ⲁϥⲧⲱⲟⲩⲛ ⲇⲉ ⲙⲛ̅ⲛ̅ⲥⲁ ⲁⲃⲓⲙⲉⲗⲉⲭ
  ⲉⲧⲣⲉϥⲛⲟⲩϩⲙ̅ ⲙ̅ⲡⲓ̈ⲥⲣⲁⲏⲗ ⲛ̅ϭⲓ ⲑⲟⲩⲗⲁ ⲡϣⲏⲣⲉ ⲙ̅ⲫⲟⲩⲉ ⲡϣⲏⲣⲉ ⲙ̅ⲡⲥⲟⲛ ⲙ̅ⲡⲉϥⲉⲓⲱⲧ ⲉⲩⲣⲱⲙⲉ
  ⲉⲃⲟⲗ ϩⲛ̅ ⲓ̈ⲥⲥⲁⲭⲁⲣ ⲡⲉ ⲁⲩⲱ ⲛ̅ⲧⲟϥ ⲛⲉϥⲟⲩⲏϩ ϩⲛ̅ ⲧⲥⲁⲙⲁⲣⲓⲁ ⲙ̅ⲡⲧⲟⲟⲩ ⲛ̅ⲉⲫⲣⲁⲓⲙ
  <span style="color:#b00e23">(ⲃ̅)</span> ⲁⲩⲱ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ ⲛ̅ϫⲟⲩⲧ ϣⲟⲙⲧⲉ
  ⲛ̅ⲣⲟⲙⲡⲉ ⲁϥⲙⲟⲩ ⲇⲉ ⲁⲩⲱ ⲁⲩⲧⲟⲙⲥϥ̅ ϩⲛ̅ ⲧⲥⲁⲙⲁⲣⲓⲁ <span style=
  "color:#b00e23">(ⲅ̅)</span> ⲁⲩⲱ ⲁϥⲧⲱⲟⲩⲛ ⲙⲛ̅ⲛ̅ⲥⲱϥ ⲛ̅ϭⲓ ⲓ̈ⲁⲉⲓⲣ ⲡⲉⲃⲟⲗ ϩⲛ̅ ⲅⲁⲗⲁⲁⲇ
  ⲁⲩⲱ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ ⲛ̅ϫⲟⲩⲧ ⲥⲛⲟⲟⲩⲥ ⲛ̅ⲣⲟⲙⲡⲉ <span style=
  "color:#b00e23">(ⲇ̅)</span> ⲛⲉⲣⲉ ⲙⲁⲁⲃ ⲇⲉ ⲛ̅ϣⲏⲣⲉ ϣⲟⲟⲡ ⲛⲁϥ ⲉⲩⲧⲁⲗⲏⲩ ⲉϫⲛ̅ ⲙⲁⲁⲃ
  ⲛ̅ⲥⲏϭ ⲉⲩⲛ̅ⲧⲁⲩ ⲙ̅ⲙⲁⲩ ⲙ̅ⲙⲁⲁⲃⲉ ⲙ̅ⲡⲟⲗⲓⲥ ⲁⲩⲱ ⲛⲉⲩⲙⲟⲩⲧⲉ ⲉⲣⲟⲟⲩ ϫⲉ ⲙ̅ⲡⲟⲗⲓⲥ ⲛ̅ⲓ̈ⲁⲉⲓⲣ ϣⲁ
  ϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ ⲛⲁⲓ̈ ⲉⲧϣⲟⲟⲡ ϩⲛ̅ ⲅⲁⲗⲁⲁⲇ <span style=
  "color:#b00e23">(ⲉ̅)</span> ⲁⲩⲱ ⲁϥⲙⲟⲩ ⲛ̅ϭⲓ ⲓ̈ⲁⲉⲓⲣ ⲁⲩⲧⲟⲙⲥϥ̅ ϩⲛ̅ ϩⲣⲁⲙⲛⲱⲛ
  <span style="color:#b00e23">(ⲋ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲟⲩⲱϩ ⲉⲧⲟⲟⲧⲟⲩ
  ⲉⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲓ̈ⲥ ⲁⲩⲣ̅ϩⲙ̅ϩⲁⲗ ⲛ̅ⲙ̅ⲃⲁϩⲁⲗⲉⲓⲙ ⲛ̅ⲛ̅ⲁⲥⲧⲁⲣⲱⲑ
  ⲙⲛ̅ ⲛ̅ⲛ̅ⲛⲟⲩⲧⲉ ⲛ̅ⲧⲥⲩⲣⲓⲁ ⲙⲛ̅ ⲛ̅ⲛⲟⲩⲧⲉ ⲛ̅ⲥⲓⲇⲱⲛ [... <span style=
  "color:#b00e23">(ⲍ̅)</span> <span style="color:#b00e23">(ⲏ̅)</span>
  <span style="color:#b00e23">(ⲑ̅)</span> <span style=
  "color:#b00e23">(ⲓ̅)</span> <span style="color:#b00e23">(ⲓ̅ⲁ̅)</span>
  <span style="color:#b00e23">(ⲓ̅ⲃ̅)</span> <span style=
  "color:#b00e23">(ⲓ̅ⲅ̅)</span> <span style="color:#b00e23">(ⲓ̅ⲇ̅)</span>
  <span style="color:#b00e23">(ⲓ̅ⲉ̅)</span> ]ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲡⲉϫⲁⲩ ⲉϩⲣⲁⲓ̈
  ⲉⲡϫⲟⲉⲓⲥ ϫⲉ ⲁⲛⲣ̅ⲛⲟⲃⲉ ⲛ̅ⲧⲟⲕ ⲉⲓⲣⲉ ⲛⲙ̅ⲙⲁⲛ ⲕⲁⲧⲁ ⲡⲁⲅⲁⲑⲟⲛ ⲧⲏⲣϥ̅ ⲉⲧϩⲁ ⲛⲉⲕⲃⲁⲗ ⲡⲗⲏⲛ
  ⲛⲁϩⲙ̅ⲛ ϩⲙ̅ ⲡⲉⲓⲕⲉϩⲟⲟⲩ <span style="color:#b00e23">(ⲓ̅ⲋ̅)</span> ⲁⲩⲱ ⲛ̅ⲛⲟⲩⲧⲉ
  ⲛ̅ϣⲉⲙⲙⲟ ⲁⲩϥⲓⲧⲟⲩ ⲉⲃⲟⲗ ϩⲛ̅ ⲧⲉⲩⲙⲏⲧⲉ ⲁⲩⲣ̅ϩⲙ̅ϩⲁⲗ ⲙ̅ⲡϫⲟⲉⲓⲥ ⲙⲁⲩⲁⲁϥ ⲁⲩⲱ ⲡⲓ̈ⲥⲣⲁⲏⲗ
  ⲁϥϣⲱⲥⲙ̅ ⲛ̅ϩⲏⲧ ϩⲙ̅ ⲡⲉϥϩⲓⲥⲉ <span style="color:#b00e23">(ⲓ̅ⲍ̅)</span> ⲁⲩⲱ
  ⲛ̅ϣⲏⲣⲉ ⲛ̅ⲁⲙⲙⲱⲛ ⲁⲩⲧⲁⲁⲩ ⲉϩⲣⲁⲓ̈ ⲉⲅⲁⲗⲁⲁⲇ ⲛ̅ϣⲏⲣⲉ ϩⲱⲟⲩ ⲙ̅ⲡⲓ̈ⲥⲣⲁⲏⲗ ⲁⲩⲧⲁⲁⲩ ⲉϩⲣⲁⲓ̈
  ⲉⲡⲙⲁ ⲛ̅ϭⲱϣⲧ̅ ⲉⲃⲟⲗ ⲉⲧⲉ ⲡϫⲓⲥⲉ ⲡⲉ <span style="color:#b00e23">(ⲓ̅ⲏ̅)</span> ⲁⲩⲱ
  ⲡⲉϫⲉ ⲛ̅ⲁⲣⲭⲱⲛ ⲙ̅ⲡⲗⲁⲟⲥ ⲛ̅ⲅⲁⲗⲁⲁⲇ ⲡⲟⲩⲁ ⲡⲟⲩⲁ ⲉϩⲟⲩⲛ ϩⲙ̅ ⲡⲉⲧϩⲓⲧⲟⲩⲱϥ ⲉⲩϫⲱ ⲙ̅ⲙⲟⲥ ϫⲉ
  ⲛⲓⲙ ⲡⲉ ⲡⲣⲱⲙⲉ ⲉⲧⲛⲁⲧⲁⲁϥ ⲉⲙⲓϣⲉ ⲙⲛ̅ ⲛ̅ϣⲏⲣⲉ ⲛ̅ⲁⲙⲙⲱⲛ ⲛϥ̅ϣⲱⲡⲉ ⲛ̅ⲁⲣⲭⲱⲛ ⲉϫⲛ̅ ⲛⲉⲧⲟⲩⲏϩ
  ⲧⲏⲣⲟⲩ ϩⲛ̅ ⲅⲁⲗⲁⲁⲇ</p>

  <h3 id="judges11">11</h3>

  <p><span style="color:#b00e23">(ⲁ̅)</span> ⲁⲩⲱ ⲓ̈ⲉⲫⲑⲁⲉ ⲡⲅⲁⲗⲁⲁⲇⲓⲧⲏⲥ ⲁϥⲧⲁϫⲣⲏⲩ
  ϩⲛ̅ ⲟⲩϭⲟⲙ ⲁⲩⲱ ⲛ̅ⲧⲟϥ ⲛⲉ ⲟⲩϣⲏⲣⲉ ⲡⲉ ⲛ̅ⲟⲩⲥϩⲓⲙⲉ ⲙ̅ⲡⲟⲣⲛⲏ ⲉⲁⲥϫⲡⲉ ⲓ̈ⲉⲫⲑⲁⲉ ⲛ̅ⲅⲁⲗⲁⲁⲇ
  <span style="color:#b00e23">(ⲃ̅)</span> ⲁⲩⲱ ⲑⲓⲙⲉ ⲛ̅ⲅⲁⲗⲁⲁⲇ ⲁⲥϫⲡⲟ ⲛⲁϥ ⲛ̅ϩⲉⲛϣⲏⲣⲉ
  ⲁⲩⲱ ⲛ̅ϣⲏⲣⲉ ⲛ̅ⲧⲉⲥϩⲓⲙⲉ ⲁⲩϫⲁⲧⲉ ⲁⲩⲛⲟⲩϫⲉ ⲉⲃⲟⲗ ⲛ̅ⲓ̈ⲉⲫⲑⲁⲉ ⲉⲩϫⲱ ⲙ̅ⲙⲟⲥ ⲛⲁϥ ϫⲉ
  ⲛⲅ̅ⲛⲁⲕⲗⲏⲣⲟⲛⲟⲙⲓ ⲁⲛ ⲙ̅ⲡⲏⲓ̈ ⲙ̅ⲡⲉⲛⲉⲓⲱⲧ ⲛ̅ⲧⲟⲕ [..]ⲛⲅ ⲟⲩϣⲏⲣⲉ ⲛ̅ⲥϩⲓⲙⲉ ⲙ̅ⲡⲟⲣⲛⲏ
  <span style="color:#b00e23">(ⲅ̅)</span> ⲁⲩⲱ ⲓ̈ⲉⲫⲑⲁⲉ ⲁϥⲡⲱⲧ [ⲛⲁϥ] ϩⲁ ⲡϩⲟ
  ⲛ̅ⲛⲉϥⲥⲛⲏⲩ ⲁϥⲟⲩⲱϩ ϩⲙ̅ ⲡⲕⲁϩ ⲉⲧⲟⲩⲙⲟⲩⲧⲉ ⲉⲣⲟϥ ϫⲉ ⲧⲱⲃ ⲁⲩⲱ ϩⲉⲛⲣⲱⲙⲉ ⲉⲩϣⲟⲩⲉⲓⲧ ⲁⲩⲥⲱⲟⲩϩ
  ⲉⲓ̈ⲉⲫⲑⲁⲉ ⲁⲩⲃⲱⲕ ⲉⲃⲟⲗ ⲛⲙ̅ⲙⲁϥ <span style="color:#b00e23">(ⲇ̅)</span> ⲁⲥϣⲱⲡⲉ ⲇⲉ
  ⲙⲛ̅ⲛ̅ⲥⲁ ϩⲉⲛϩⲟⲟⲩ ⲁ ⲛ̅ϣⲏⲣⲉ ⲛ̅ⲁⲙⲙⲱⲛ ⲡⲟⲗⲉⲙⲓ ⲙⲛ̅ ⲡⲓ̈ⲥⲣⲁⲏⲗ <span style=
  "color:#b00e23">(ⲉ̅)</span> ⲁⲩⲃⲱⲕ ⲛ̅ϭⲓ ⲛⲉⲡⲣⲉⲥⲃⲩⲧⲉⲣⲟⲥ ⲛ̅ⲅⲁⲗⲁⲁⲇ ⲉϫⲓ ⲛ̅ⲓ̈ⲉⲫⲑⲁⲉ
  ⲉⲃⲟⲗ ϩⲙ̅ ⲡⲕⲁϩ ⲛ̅ⲧⲱⲃ <span style="color:#b00e23">(ⲋ̅)</span> ⲁⲩⲱ ⲡⲉϫⲁⲩ
  ⲛ̅ⲓ̈ⲉⲫⲑⲁⲉ ϫⲉ ⲁⲙⲟⲩ ⲛⲅ̅ⲣ̅ⲛⲟϭⲉ ⲉϫⲱⲛ ⲛ̅ⲧⲛ̅ⲙⲓϣⲉ ⲙⲛ̅ ⲛ̅ϣⲏⲣⲉ ⲛ̅ⲁⲙⲙⲱⲛ <span style=
  "color:#b00e23">(ⲍ̅)</span> ⲡⲉϫⲉ ⲓ̈ⲉⲫⲑⲁⲉ ⲛ̅ⲛⲉⲡⲣⲉⲥⲃⲩⲧⲉⲣⲟⲥ ⲛ̅ⲅⲁⲗⲁⲁⲇ ϫⲉ ⲙⲏ
  ⲛ̅ⲧⲱⲧⲛ̅ ⲁⲛ ⲁⲧⲉⲧⲛ̅ⲙⲉⲥⲧⲱⲓ ⲁⲩⲱ ⲁⲧⲉⲧⲛ̅ⲛⲟϫⲧ̅ ⲉⲃⲟⲗ ⲙ̅ⲙⲱⲧⲛ̅ ⲁⲩⲱ ⲁⲧⲉⲧⲛ̅ⲛⲟϫⲧ̅ ⲉⲃⲟⲗ ϩⲙ̅
  ⲡⲏⲓ̈ ⲙ̅ⲡⲁⲉⲓⲱⲧ ⲁⲩⲱ ⲉⲧⲃⲉ ⲟⲩ ⲧⲉⲛⲟⲩ ⲁⲧⲉⲧⲛ̅ⲉⲓ ⲉⲣⲁⲧ ⲉⲃⲟⲗ ϫⲉ ⲁⲧⲉⲧⲛ̅ⲑⲗⲓⲃⲉ
  <span style="color:#b00e23">(ⲏ̅)</span> ⲁⲩⲱ ⲛⲉⲡⲣⲉⲥⲃⲩⲧⲉⲣⲟⲥ ⲛ̅ⲅⲁⲗⲁⲁⲇ ⲡⲉϫⲁⲩ
  ⲛ̅ⲓ̈ⲉⲫⲑⲁⲉ ϫⲉ ⲉⲧⲃⲉ ⲡⲉⲓϩⲱⲃ ⲧⲉⲛⲟⲩ ⲉⲛⲧⲁⲛⲉⲓ ⲉⲣⲁⲧⲕ̅ ⲁⲙⲟⲩ ϭⲉ ⲛⲙ̅ⲙⲁⲛ ⲛⲅ̅ⲙⲓϣⲉ ⲙⲛ̅
  ⲛ̅ϣⲏⲣⲉ ⲛ̅ⲁⲙⲙⲱⲛ ⲛⲅ̅ⲣ̅ⲁⲣⲭⲱⲛ ⲉϫⲛ̅ ⲛⲉⲧⲟⲩⲏϩ ⲧⲏⲣⲟⲩ ϩⲛ̅ ⲅⲁⲗⲁⲁⲇ <span style=
  "color:#b00e23">(ⲑ̅)</span> ⲡⲉϫⲉ ⲓ̈ⲉⲫⲑⲁⲉ ⲛ̅ⲛⲉⲡⲣⲉⲥⲃⲩⲧⲉⲣⲟⲥ ⲛ̅ⲅⲁⲗⲁⲁⲇ ϫⲉ ⲉϣϫⲉ
  ⲛ̅ⲧⲱⲧⲛ̅ ⲉⲧⲉⲧⲛⲁϫⲓⲧ ⲉⲧⲣⲁⲙⲓϣⲉ ⲙⲛ̅ ⲛ̅ϣⲏⲣⲉ ⲛ̅ⲁⲙⲙⲱⲛ ⲁⲩⲱ ⲛ̅ⲧⲉ ⲡϫⲟⲉⲓⲥ ⲡⲁⲣⲁⲇⲓⲇⲟⲩ
  ⲙ̅ⲙⲟⲟⲩ ⲉϩⲣⲁⲓ̈ ⲉⲧⲟⲟⲧ ⲁⲛⲟⲕ ϯⲛⲁϣⲱⲡⲉ ⲛ̅ⲁⲣⲭⲱⲛ ⲉϫⲛ̅ ⲧⲏⲩⲧⲛ̅ <span style=
  "color:#b00e23">(ⲓ̅)</span> ⲡⲉϫⲉ ⲛⲉⲡⲣⲉⲥⲃⲩⲧⲉⲣⲟⲥ ⲛ̅ⲅⲁⲗⲁⲁⲇ ⲛ̅ⲓ̈ⲉⲫⲑⲁⲉ ϫⲉ ⲙⲁⲣⲉ
  ⲡϫⲟⲓ̈ⲥ ϣⲱⲡⲉ ⲉϥⲥⲱⲧⲙ̅ ⲉⲡⲉⲓϣⲁϫⲉ ⲟⲩⲧⲱⲛ ϩⲓ ⲟⲩⲥⲟⲡ ⲉϣⲱⲡⲉ ⲛ̅ⲧⲛⲁⲉⲓⲣⲉ ⲁⲛ ⲕⲁⲧⲁ ⲡⲉⲓϣⲁϫⲉ
  <span style="color:#b00e23">(ⲓ̅ⲁ̅)</span> ⲁⲩⲱ ⲓ̈ⲉⲫⲑⲁⲉ ⲁϥⲃⲱⲕ ⲙⲛ̅ ⲛⲉⲡⲣⲉⲥⲃⲩⲧⲉⲣⲟⲥ
  ⲛ̅ⲅⲁⲗⲁⲁⲇ ⲁ ⲡⲗⲁⲟⲥ ⲕⲁⲑⲓⲥⲧⲁ ⲙ̅ⲙⲟϥ ⲛ̅ϩⲏⲅⲟⲩⲙⲉⲛⲟⲥ ⲁⲩⲱ ⲛ̅ⲁⲡⲉ ⲉϩⲣⲁⲓ̈ ⲉϫⲱⲟⲩ ⲁⲩⲱ
  ⲓ̈ⲉⲫⲑⲁⲉ ⲁϥⲧⲁⲩⲟ ⲛ̅ⲛⲉϥϣⲁϫⲉ ⲧⲏⲣⲟⲩ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ ϩⲙ̅ ⲙⲁⲥⲏⲫⲁ <span style=
  "color:#b00e23">(ⲓ̅ⲃ̅)</span> ⲁⲩⲱ ⲓ̈ⲉⲫⲑⲁⲉ ⲁϥϫⲟⲟⲩ ⲛ̅ϩⲉⲛϥⲁⲓ̈ϣⲓⲛⲉ ⲉⲣⲁⲧϥ̅ ⲙ̅ⲡⲣ̅ⲣⲟ
  ⲛ̅ⲛ̅ϣⲏⲣⲉ ⲛ̅ⲁⲙⲙⲱⲛ ⲉϥϫⲱ ⲙ̅ⲙⲟⲥ ⲛⲁϥ ϫⲉ ⲟⲩ ⲡⲉ ⲡⲉⲕϩⲱⲃ ⲛⲙ̅ⲙⲁⲓ̈ ϫⲉ ⲁⲕⲉⲓ ⲉⲣⲱⲓ̈ ⲉⲙⲓϣⲉ
  ϩⲙ̅ ⲡⲁⲕⲁϩ <span style="color:#b00e23">(ⲓ̅ⲅ̅)</span> ⲁⲩⲱ ⲡⲣ̅ⲣⲟ ⲛ̅ⲛ̅ϣⲏⲣⲉ
  ⲛ̅ⲁⲙⲙⲱⲛ ⲡⲉϫⲁϥ ⲛ̅ⲛ̅ϥⲁⲓ̈ϣⲓⲛⲉ ⲛ̅ⲓ̈ⲉⲫⲧⲁⲉ ϫⲉ ⲉⲃⲟⲗ ϫⲉ ⲁ ⲡⲓ̈ⲥⲣⲁⲏⲗ ϫⲓ ⲡⲁⲕⲁϩ ϩⲙ̅
  ⲡⲧⲣⲉϥⲉⲓ ⲉⲃⲟⲗ ϩⲛ̅ ⲕⲏⲙⲉ ϫⲓⲛ ⲁⲣⲛⲱⲛ ϣⲁ ⲉⲓⲁⲃⲟⲕ ⲁⲩⲱ ϣⲁ ⲡⲓⲟⲣⲇⲁⲛⲏⲥ ⲧⲉⲛⲟⲩ ϭⲉ ⲧⲁⲁⲩ ⲛⲁⲓ̈
  ϩⲛ̅ ⲟⲩⲉⲓⲣⲏⲛⲏ ⲁⲩⲱ ⲛ̅ϭⲓ ⲛ̅ϥⲁⲓ̈ϣⲓⲛⲉ ⲉⲣⲁⲧϥ̅ ⲛ̅ⲓ̈ⲉⲫⲑⲁⲉ <span style=
  "color:#b00e23">(ⲓ̅ⲇ̅)</span> ⲁⲩⲱ ⲓ̈ⲉⲫⲑⲁⲉ ⲁϥⲟⲩⲱϩ ⲉⲧⲟⲟⲧϥ̅ ⲉϫⲟⲟⲩ ⲛ̅ϩⲉⲛϥⲁⲓ̈ϣⲓⲛⲉ
  ⲉⲣⲁⲧϥ̅ ⲙ̅ⲡⲣ̅ⲣⲟ ⲛ̅ⲛ̅ϣⲏⲣⲉ ⲛ̅ⲁⲙⲙⲱⲛ <span style="color:#b00e23">(ⲓ̅ⲉ̅)</span>
  ⲉϥϫⲱ ⲙ̅ⲙⲟⲥ ⲛⲁϥ ϫⲉ ⲛⲁⲓ̈ ⲛⲉⲧⲉⲣⲉ ⲓⲉⲫⲑⲁⲉ ϫⲱ ⲙ̅ⲙⲟⲟⲩ ϫⲉ ⲙ̅ⲡⲓⲏ̅ⲗ̅ ϫⲓ ⲡⲕⲁϩ ⲙ̅ⲙⲱⲁⲃ ⲁⲩⲱ
  ⲡⲕⲁϩ ⲛ̅ⲛ̅ϣⲏⲣⲉ ⲛ̅ⲁⲙⲙⲱⲛ <span style="color:#b00e23">(ⲓ̅ⲋ̅)</span> ϩⲛ̅ ⲡⲧⲣⲉⲩⲉⲓ
  ⲉϩⲣⲁⲓ̈ ϩⲛ̅ ⲕⲏⲙⲉ ⲁⲗⲗⲁ ⲉⲛⲧⲁ ⲡⲓⲏ̅ⲗ̅ ⲙⲟⲟϣⲉ ϩⲛ̅ ⲧⲉⲣⲏⲙⲟⲥ ϣⲁ ϩⲣⲁⲓ̈ ⲉⲧⲉⲣⲩⲑⲣⲁ ⲑⲁⲗⲁⲥⲥⲁ
  ⲁⲩⲱ ϣⲁ ϩⲣⲁⲓ̈ ⲉⲕⲁⲇⲏⲥ <span style="color:#b00e23">(ⲓ̅ⲍ̅)</span> ⲁⲩⲱ ⲡⲓ̈ⲥⲣⲁⲏⲗ
  ⲁϥϫⲟⲟⲩ ⲛ̅ϩⲉⲛϥⲁⲓ̈ϣⲓⲛⲉ ⲉⲣⲁⲧϥ̅ ⲙ̅ⲡⲣ̅ⲣⲟ ⲛ̅ⲛ̅ϣⲏⲣⲉ ⲛ̅ⲛⲉⲇⲱⲙ ⲉϥϫⲱ ⲙ̅ⲙⲟⲥ ⲛⲁϥ ϫⲉ
  ⲉⲓ̈ⲟⲩⲉϣⲉⲓ ⲉⲃⲟⲗ ϩⲙ̅ ⲡⲉⲕⲕⲁϩ ⲁⲩⲱ ⲙ̅ⲡϥ̅ⲥⲱⲧⲙ̅ ⲛ̅ϭⲓ ⲡⲣ̅ⲣⲟ ⲛ̅ⲛⲉⲇⲱⲙ ⲁϥϫⲟⲟⲩ ⲟⲛ ⲉⲣⲁⲧϥ̅
  ⲙ̅ⲡⲣ̅ⲣⲟ ⲙ̅ⲙⲱⲁⲃ ⲙ̅ⲡⲉ ⲡⲕⲉ ⲣ̅ϩⲛⲁϥ ⲁⲩⲱ ⲡⲓ̈ⲥⲣⲁⲏⲗ ⲁϥϩⲙⲟⲟⲥ ϩⲛ̅ ⲕⲁⲇⲏⲥ <span style=
  "color:#b00e23">(ⲓ̅ⲏ̅)</span> ⲁⲩⲱ ⲁϥⲙⲟⲟϣⲉ ϩⲙ̅ ⲡⲕⲁϩ ⲁϥⲕⲱⲧⲉ ⲉⲡⲕⲁϩ ⲛⲉⲇⲱⲙ ⲁⲩⲱ
  ⲡⲕⲁϩ ⲙ̅ⲙⲱⲁⲃ ⲁϥⲉⲓ ϫⲓⲛ ⲙ̅ⲙⲁ ⲛ̅ϣⲁ ⲙ̅ⲡⲣⲏ ϩⲙ̅ ⲡⲕⲁϩ ⲙ̅ⲙⲱⲁⲃ ⲁⲩⲧⲁⲁⲩ ⲉϩⲣⲁⲓ̈ ⲉⲡⲉⲕⲣⲟ
  ⲛ̅ⲁⲣⲛⲱⲛ ⲁⲩⲱ ⲙ̅ⲡⲟⲩⲃⲱⲕ ⲉϩⲟⲩⲛ ⲉⲛⲧⲟϣ ⲙ̅ⲙⲱⲁⲃ ϫⲉ ⲁⲣⲛⲱⲛ ⲡⲉ ⲡⲧⲟϣ ⲙ̅ⲙⲱⲁⲃ <span style=
  "color:#b00e23">(ⲓ̅ⲑ̅)</span> ⲁⲩⲱ ⲡⲓ̈ⲥⲣⲁⲏⲗ ⲁϥϫⲟⲟⲩ ⲛ̅ϩⲉⲛϥⲁⲓ̈ϣⲓⲛⲉ ⲉⲣⲁⲧϥ̅ ⲛ̅ⲥⲏⲱⲛ
  ⲡⲁⲙⲟⲣⲣⲁⲓⲟⲥ ⲡⲣ̅ⲣⲟ ⲛ̅ⲉⲥⲉⲃⲱⲛ ⲉⲣⲉ ⲡⲓ̈ⲥⲣⲁⲏⲗ ϫⲱ ⲙ̅ⲙⲟⲥ ⲛⲁϥ ϫⲉ ⲕⲁⲁⲧ ⲧⲁⲡⲁⲣⲁⲅⲉ ⲙ̅ⲡⲉⲕⲕⲁϩ
  ϣⲁ ϩⲣⲁⲓ̈ ⲉⲡⲁⲙⲁ <span style="color:#b00e23">(ⲕ̅)</span> ⲁⲩⲱ ⲙ̅ⲡⲉⲥⲏⲱⲛ ⲧⲁⲛϩⲉⲧ
  ⲡⲓ̈ⲥⲣⲁⲏⲗ ⲉⲧⲣⲉϥⲡⲁⲣⲁⲅⲉ ⲉⲃⲟⲗ ϩⲙ̅ ⲡⲉϥⲧⲟϣ ⲁⲩⲱ ⲥⲏⲱⲛ ⲁϥⲥⲱⲟⲩϩ ⲉϩⲟⲩⲛ ⲙ̅ⲡⲉϥⲗⲁⲟⲥ ⲧⲏⲣϥ̅
  ⲁⲩⲧⲁⲁⲩ ⲉϩⲣⲁⲓ̈ ⲉⲓⲁⲥⲁ ⲁⲩⲙⲓϣⲉ ⲙⲛ̅ ⲡⲓ̈ⲥⲣⲁⲏⲗ <span style=
  "color:#b00e23">(ⲕ̅ⲁ̅)</span> ⲁⲩⲱ ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓ̈ⲥⲣⲁⲏⲗ ⲁϥⲡⲁⲣⲁⲇⲓⲇⲟⲩ ⲛ̅ⲥⲏⲱⲛ
  ⲙⲛ̅ ⲡⲉϥⲙⲏⲏϣⲉ ⲧⲏⲣϥ̅ ⲉϩⲣⲁⲓ̈ ⲉⲧⲟⲟⲧϥ̅ ⲙ̅ⲡⲓ̈ⲥⲣⲁⲏⲗ ⲁϥⲡⲁⲧⲁⲥⲥⲉ ⲙ̅ⲙⲟϥ ⲁⲩⲱ ⲡⲓ̈ⲥⲣⲁⲏⲗ
  ⲁϥⲕⲗⲏⲣⲟⲛⲟⲙⲓ ⲙ̅ⲡⲕⲁϩ ⲧⲏⲣϥ̅ ⲙ̅ⲡⲁⲙⲟⲣⲣⲁⲓⲟⲥ <span style=
  "color:#b00e23">(ⲕ̅ⲃ̅)</span> ϫⲓⲛ ⲁⲣⲛⲱⲛ ϣⲁ ⲓⲁⲃⲟⲕ ⲁⲩⲱ ϫⲓⲛ ⲧⲉⲣⲏⲙⲟⲥ ϣⲁ ϩⲣⲁⲓ̈
  ⲉⲡⲓⲟⲣⲇⲁⲛⲏⲥ <span style="color:#b00e23">(ⲕ̅ⲅ̅)</span> ⲧⲉⲛⲟⲩ ⲇⲉ ⲡϫⲟⲉⲓⲥ ⲡⲛⲟⲩⲧⲉ
  ⲙ̅ⲡⲓ̈ⲥⲣⲁⲏⲗ ⲛ̅ⲧⲟϥ ⲡⲉⲛⲧⲁϥϥⲓ̈ ⲙ̅ⲙⲁⲩ ⲙ̅ⲡⲁⲙⲟⲣⲣⲁⲓⲟⲥ ϩⲁ ⲡϩⲟ ⲙ̅ⲡⲉϥⲗⲁⲟⲥ ⲡⲓ̈ⲥⲣⲁⲏⲗ ⲁⲩⲱ
  ⲛ̅ⲧⲟⲕ ⲉⲕⲛⲁⲕⲗⲏⲣⲟⲛⲟⲙⲓ ⲙ̅ⲙⲟϥ <span style="color:#b00e23">(ⲕ̅ⲇ̅)</span>
  ⲛⲉⲛⲧⲁⲭⲁⲙⲱⲥ ⲡⲉⲕⲛⲟⲩⲧⲉ ⲧⲁⲁⲩ ⲛⲁⲕ ⲉⲕⲗⲏⲣⲟⲛⲟⲙⲓ ⲙ̅ⲙⲟⲟⲩ ⲁⲛ ⲛⲉ ⲉⲧⲕ̅ⲛⲁⲕⲗⲏⲣⲟⲛⲟⲙⲓ ⲙ̅ⲙⲟⲟⲩ
  ⲛ̅ⲕⲟⲟⲩⲉ ϩⲱⲱϥ ⲧⲏⲣⲟⲩ ⲉⲛⲧⲁ ⲡϫⲟⲉⲓⲥ ⲡⲉⲛⲛⲟⲩⲧⲉ ⲧⲁⲕⲟⲟⲩ ⲙ̅ⲡⲉⲛⲙ̅ⲧⲟ ⲉⲃⲟⲗ ⲛ̅ⲧⲟⲟⲩ
  ⲛⲉⲧⲛ̅ⲛⲁⲕⲗⲏⲣⲟⲛⲟⲙⲓ ⲙ̅ⲙⲟⲟⲩ <span style="color:#b00e23">(ⲕ̅ⲉ̅)</span> ⲧⲉⲛⲟⲩ ϭⲉ ⲙⲏ
  ϩⲛ̅ ⲟⲩⲡⲉⲧⲛⲁⲛⲟⲩϥ ⲛⲁⲛⲟⲩⲕ ⲛ̅ⲧⲟⲕ ⲉⲃⲁⲗⲁⲕ ⲡϣⲏⲣⲉ ⲛ̅ⲥⲉⲡⲫⲱⲣ ⲡⲣ̅ⲣⲟ ⲙ̅ⲙⲱⲁⲃ ⲙⲏ ϩⲛ̅ ⲟⲩⲙⲓϣⲉ
  ⲁϥⲙⲓϣⲉ ⲙⲛ̅ ⲡⲓ̈ⲥⲣⲁⲏⲗ ⲏ ϩⲛ̅ ⲟⲩⲡⲟⲗⲉⲙⲟⲥ ⲁϥⲡⲟⲗⲉⲙⲓ ⲛⲙ̅ⲙⲁϥ <span style=
  "color:#b00e23">(ⲕ̅ⲋ̅)</span> ϩⲙ̅ ⲡⲧⲣⲉϥⲟⲩⲱϩ ⲛ̅ϭⲓ ⲡⲓ̈ⲥⲣⲁⲏⲗ ϩⲛ̅ ⲉⲥⲉⲃⲱⲛ ⲁⲩⲱ ϩⲛ̅
  ⲛⲉⲥⲧⲟϣ ⲁⲩⲱ ϩⲙ̅ ⲡⲕⲁϩ ⲛ̅ⲁⲣⲟⲏⲣ ⲙⲛ̅ ⲛⲉⲥⲧⲟϣ ⲁⲩⲱ ϩⲛ̅ ⲛ̅ⲕⲉⲡⲟⲗⲓⲥ ⲧⲏⲣⲟⲩ ⲉⲧϩⲁⲧ
  ⲙ̅ⲡⲓⲟⲣⲇⲁⲛⲏⲥ ⲉⲓⲉϣⲙⲛ̅ⲧ ϣⲉ ⲙⲁⲁⲃ ⲛ̅ⲣⲟⲙⲡⲉ ⲁⲩⲱ ⲉⲧⲃⲉ ⲟⲩ ⲙ̅ⲡⲕ̅ⲧⲟⲩϫⲟⲟⲩ ⲙ̅ⲙ̅ⲡⲟⲩⲟⲉⲓϣ
  ⲉⲧⲙ̅ⲙⲁⲩ <span style="color:#b00e23">(ⲕ̅ⲍ̅)</span> ⲁⲛⲟⲕ ⲇⲉ ⲙ̅ⲡⲓⲣ̅ⲛⲟⲃⲉ ⲉⲣⲟⲕ ⲁⲩⲱ
  ⲛ̅ⲧⲟⲕ ⲉⲕⲛⲁⲉⲓⲣⲉ ⲛ̅ⲟⲩⲡⲟⲛⲏⲣⲓⲁ ⲛⲙ̅ⲙⲁⲓ̈ ⲉⲧⲣⲉⲕⲙⲓϣⲉ ⲛⲙ̅ⲙⲁⲓ̈ ϩⲛ̅ ⲟⲩⲕⲣⲓⲛⲉ ⲉⲣⲉ ⲡⲛⲟⲩⲧⲉ
  ⲕⲣⲓⲛⲉ ⲙ̅ⲙⲟⲟⲩ ϩⲛ̅ ⲧⲙⲏⲧⲉ ⲛ̅ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲱ ϩⲛ̅ ⲧⲙⲏⲧⲉ ⲛ̅ⲛ̅ϣⲏⲣⲉ ⲛ̅ⲁⲙⲙⲱⲛ
  <span style="color:#b00e23">(ⲕ̅ⲏ̅)</span> ⲁⲩⲱ ⲙ̅ⲡϥ̅ⲥⲱⲧⲙ̅ ⲛ̅ϭⲓ ⲡⲣ̅ⲣⲟ ⲛ̅ⲛ̅ϣⲏⲣⲉ
  ⲛ̅ⲁⲙⲙⲱⲛ ⲛ̅ⲥⲁ ⲛ̅ϣⲁϫⲉ ⲛ̅ⲓ̈ⲉⲫⲑⲁⲉ ⲛⲁⲓ̈ ⲉⲛⲧⲁϥϫⲟⲟⲩⲥⲟⲩ ⲉⲣⲁⲧϥ̅ <span style=
  "color:#b00e23">(ⲕ̅ⲑ̅)</span> ⲁⲩⲱ ⲡⲉⲡⲛ̅ⲁ̅ ⲙ̅ⲡϫⲟⲉⲓⲥ ⲁϥⲓ̈ ⲉϫⲛ̅ ⲓ̈ⲉⲫⲑⲁⲉ ⲁϥⲡⲁⲣⲁⲅⲉ
  ⲛ̅ⲅⲁⲗⲁⲁⲇ ⲙⲛ̅ ⲙⲁⲛⲁⲥⲥⲏ ⲁⲩⲱ ⲁϥⲡⲁⲣⲁⲅⲉ ⲙ̅ⲡⲙⲁ ⲛ̅ϭⲱϣⲧ̅ ⲉⲃⲟⲗ ⲛ̅ⲅⲁⲗⲁⲁⲇ ⲉⲡⲉⲕⲣⲟ ⲛ̅ⲛ̅ϣⲏⲣⲉ
  ⲛ̅ⲁⲙⲙⲱⲛ <span style="color:#b00e23">(ⲗ̅)</span> ⲁⲩⲱ ⲓ̈ⲉⲫⲑⲁⲉ ⲁϥⲉⲣⲏⲧ ⲛ̅ⲟⲩⲉⲣⲏⲧ
  ⲙ̅ⲡϫⲟⲉⲓⲥ ⲉϥϫⲱ ⲙ̅ⲙⲟⲥ ϫⲉ ϩⲛ̅ ⲟⲩϯ ⲉⲕϣⲁⲛϯ ⲛ̅ⲛ̅ϣⲏⲣⲉ ⲛ̅ⲁⲙⲙⲱⲛ ⲉϩⲣⲁⲓ̈ ⲉⲧⲟⲟⲧ
  <span style="color:#b00e23">(ⲗ̅ⲁ̅)</span> ⲁⲩⲱ ⲡⲉⲧⲛⲁⲣ̅ ⲡⲃⲟⲗ ⲙ̅ⲡⲣⲟ ⲙ̅ⲡⲁⲏⲓ̈
  ⲛ̅ϣⲟⲣⲡ̅ ⲉⲉⲓ ⲉⲃⲟⲗ ϩⲏⲧ ϩⲙ̅ ⲡⲧⲣⲁⲕⲧⲟⲓ ϩⲛ̅ ⲟⲩⲉⲓⲣⲏⲛⲏ ⲛ̅ⲧⲟⲟⲧⲟⲩ ⲛ̅ⲛ̅ϣⲏⲣⲉ ⲛ̅ⲁⲙⲙⲱⲛ
  ϯⲛⲁⲧⲁⲗⲟϥ ⲉϩⲣⲁⲓ̈ ⲙ̅ⲡϫⲟⲉⲓⲥ <span style="color:#b00e23">(ⲗ̅ⲃ̅)</span> ⲁⲩⲱ
  ⲓ̈ⲉⲫⲑⲁⲉ ⲁϥⲃⲱⲕ ⲉⲣⲁⲧⲟⲩ ⲛ̅ⲛ̅ϣⲏⲣⲉ ⲛ̅ⲁⲙⲙⲱⲛ ⲉⲙⲓϣⲉ ⲛⲙ̅ⲙⲁⲩ ⲁⲩⲱ ⲡϫⲟⲉⲓⲥ ⲁϥⲧⲁⲁⲩ ⲉϩⲣⲁⲓ̈
  ⲉⲧⲟⲟⲧϥ̅ <span style="color:#b00e23">(ⲗ̅ⲅ̅)</span> ⲁϥⲣⲱϩⲧ̅ ⲙ̅ⲙⲟⲟⲩ ϫⲓⲛ ⲁⲣⲟⲏⲣ
  ϣⲁⲛⲧϥ̅ⲉⲓ ⲉϩⲣⲁⲓ̈ ⲉⲁⲣⲛⲱⲛ ⲉⲩⲛⲁⲣ̅ ϫⲟⲩⲱⲧⲉ ⲙ̅ⲡⲟⲗⲓⲥ ⲛ̅ⲏⲡⲉ ⲁⲩⲱ ϣⲁ ϩⲣⲁⲓ̈ ⲉⲙⲙⲁ ⲛ̅ⲉⲗⲟⲟⲗⲉ
  ⲛ̅ⲉⲃⲟⲗ ϩⲛ̅ ⲟⲩⲛⲟϭ ⲉⲙⲁⲧⲉ ⲙ̅ⲡⲗⲏⲅⲏ ⲁⲩⲱ ⲛ̅ϣⲏⲣⲉ ⲛ̅ⲁⲙⲙⲱⲛ ⲁⲩⲑⲃ̅ⲃⲓⲟ ϩⲁ ⲡϩⲟ ⲛ̅ⲛ̅ϣⲏⲣⲉ
  ⲙ̅ⲡⲓ̈ⲥⲣⲁⲏⲗ <span style="color:#b00e23">(ⲗ̅ⲇ̅)</span> ⲁⲩⲱ ⲓ̈ⲉⲫⲑⲁⲉ ⲁϥⲉⲓ ⲉϩⲣⲁⲓ̈
  ⲉⲡⲉϥⲏⲓ̈ ⲉⲙⲁⲥⲥⲏⲫⲁ ⲁⲩⲱ ⲓ̈ⲥ ⲧⲉϥϣⲉⲉⲣⲉ ⲁⲥⲉⲓ ⲉⲃⲟⲗ ϩⲏⲧϥ̅ ϩⲛ̅ ϩⲉⲛⲕⲟⲩⲕⲙ̅ ⲙⲛ̅ ϩⲉⲛⲭⲟⲣⲟⲥ
  ⲁⲩⲱ ⲛ̅ⲧⲟⲥ ⲟⲩϣⲉⲉⲣⲉ ⲛ̅ⲟⲩⲟⲟⲧⲥ̅ ⲛⲁϥⲧⲉ ⲙ̅ⲙⲉⲣⲓⲧ ⲉⲙⲛ̅ⲧϥ̅ ⲕⲉϣⲏⲣⲉ ⲙ̅ⲙⲁⲩ ⲟⲩⲇⲉ ⲕⲉϣⲉⲉⲣⲉ
  ⲛ̅ⲥⲁⲃⲗⲗⲁⲥ <span style="color:#b00e23">(ⲗ̅ⲉ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉϥⲛⲁⲩ ⲉⲣⲟⲥ
  ⲁϥⲡⲱϩ ⲛ̅ⲛⲉϥϩⲟⲓ̈ⲧⲉ ⲡⲉϫⲁϥ ⲛⲁⲥ ϫⲉ ⲟⲩⲟⲓ̈ ⲛⲁⲓ̈ ⲧⲁϣⲉⲉⲣⲉ ϩⲛ̅ ⲟⲩϣⲧⲟⲣⲧⲣ̅ ⲁ ϣⲧⲣ̅ⲧⲱⲣⲧ̅
  ⲁⲩⲱ ⲛ̅ⲧⲟ ⲧⲉϣⲟⲟⲡ ϩⲙ̅ ⲡⲁϣⲧⲟⲣⲧⲣ̅ ⲁⲛⲟⲕ ⲇⲉ ⲁⲓ̈ⲟⲩⲱⲛ ⲛ̅ⲣⲱⲓ̈ ⲉϩⲣⲁⲓ̈ ⲉⲡϫⲟⲓ̈ⲥ ⲉⲧⲃⲏⲏⲧⲉ
  ⲉⲛϯⲛⲁϭⲙ̅ϭⲟⲙ ⲁⲛ ⲉⲕⲧⲟⲓ ⲉⲡⲁϩⲟⲩ <span style="color:#b00e23">(ⲗ̅ⲋ̅)</span> ⲁⲩⲱ
  ⲡⲉϫⲁⲥ ⲛⲁⲥ ⲛ̅ϭⲓ ⲧϣⲉⲉⲣⲉ ϣⲏⲙ ϫⲉ ⲡⲁⲓ̈ⲱⲧ ⲉϣϫⲉ ⲁⲕⲟⲩⲱⲛ ⲛ̅ⲣⲱⲕ ⲉⲧⲃⲏⲏⲧ ⲉϩⲣⲁⲓ̈ ⲉⲡϫⲟⲉⲓⲥ
  ⲉⲓⲣⲉ ⲛⲁⲓ̈ ⲕⲁⲧⲁ ⲡⲉⲛⲧⲁϥⲉⲓ ⲉⲃⲟⲗ ϩⲛ̅ ⲧⲉⲕⲧⲁⲡⲣⲟ ϩⲙ̅ ⲡⲧⲣⲉ ⲡϫⲟⲉⲓⲥ ⲉⲓⲣⲉ ⲛ̅ⲟⲩϫⲓⲕⲃⲁ ⲉϫⲛ̅
  ⲛⲉⲕϫⲓϫ ⲉⲉⲩ[...] ⲛ̅ϣⲏⲣⲉ ⲛ̅ⲁⲙⲙⲱⲛ <span style="color:#b00e23">(ⲗ̅ⲍ̅)</span>
  ⲛ̅ⲧⲟⲥ ⲇⲉ ⲟⲛ ⲡⲉϫⲁⲥ ⲙ̅ⲡⲉⲥⲉⲓⲱⲧ ϫⲉ ⲙⲁⲣⲉ ⲡⲁⲓ̈ⲱⲧ ⲉⲓⲣⲉ ⲛⲁⲓ̈ ⲙ̅ⲡⲉⲓ̈ϣⲁϫⲉ ⲕⲁⲁⲧ ⲛ̅ⲉⲃⲟⲧ
  ⲥⲛⲁⲩ ⲛ̅ⲧⲁⲕⲧⲟⲓ̈ ⲧⲁⲃⲱⲕ ⲉϩⲣⲁⲓ̈ ⲉϫⲛ̅ ⲛ̅ⲧⲟⲩⲉⲓⲏ ⲛ̅ⲧⲁⲣⲓⲙⲉ ⲉϫⲙ̅ ⲡⲉⲥⲙⲟⲧ ⲛ̅ⲧⲁⲙⲛ̅ⲧϣⲉⲉⲣⲉ
  ϣⲏⲙ ⲁⲛⲟⲕ ⲙⲛ̅ ⲛⲁϣⲃⲉⲉⲣⲉ <span style="color:#b00e23">(ⲗ̅ⲏ̅)</span> ⲡⲉϫⲁϥ ⲛⲁⲥ ϫⲉ
  ⲃⲱⲕ ⲁⲩⲱ ⲁϥϫⲟⲟⲩⲥ ⲛ̅ⲉⲃⲟⲧ ⲥⲛⲁⲩ ⲁⲥⲃⲱⲕ ⲛ̅ⲧⲟⲥ ⲙⲛ̅ ⲛⲉⲥϣⲃⲉⲉⲣⲉ ⲁⲩⲣⲓⲙⲉ ⲉϫⲙ̅ ⲡⲉⲥⲙⲟⲧ
  ⲛ̅ⲧⲉⲥⲙⲛ̅ⲧϣⲉⲉⲣⲉ ϣⲏⲙ ϩⲓ̈ϫⲛ̅ ⲛ̅ⲛ̅ⲧⲟⲩⲉⲓⲏ <span style=
  "color:#b00e23">(ⲗ̅ⲑ̅)</span> ⲁⲩⲱ ⲁⲥϣⲱⲡⲉ ⲙⲛ̅ⲛ̅ⲥⲁ ⲡϫⲱⲕ ⲉⲃⲟⲗ ⲙ̅ⲡⲉⲃⲟⲧ ⲥⲛⲁⲩ
  ⲁⲥⲕⲧⲟⲥ ⲉⲣⲁⲧϥ̅ ⲙ̅ⲡⲉⲥⲉⲓⲱⲧ ⲁⲩⲱ ⲁϥⲉⲓⲣⲉ ⲛⲁⲥ ⲕⲁⲧⲁ ⲡⲉⲣⲏⲧ ⲉⲛⲧⲁϥⲉⲣⲏⲧ ⲙ̅ⲙⲟϥ ⲁⲩⲱ ⲛ̅ⲧⲟⲥ
  ⲙ̅ⲡⲥ̅ⲥⲟⲩⲛ ϩⲟⲟⲩⲧ ⲁⲩⲱ ⲡⲁⲓ̈ ⲁϥϣⲱⲡⲉ ⲉⲩⲡⲣⲟⲥⲧⲁⲅⲙⲁ ϩⲙ̅ ⲡⲓ̈ⲥⲣⲁⲏⲗ <span style=
  "color:#b00e23">(ⲙ̅)</span> ϫⲓ̈ⲛ ϩⲉⲛ​ϩⲟⲟⲩ ⲉϩⲉⲛϩⲟⲟⲩ ⲉⲩⲃⲏⲕ ⲛ̅ϭⲓ ⲛ̅ϣⲉⲉⲣⲉ
  ⲙ̅ⲡⲓ̈ⲥⲣⲁⲏⲗ ⲉⲣ̅ϩⲏⲃⲉ ⲛ̅ⲧϣⲉⲉⲣⲉ ⲛ̅ⲓ̈ⲉⲫⲑⲁⲉ ⲡⲉⲃⲟⲗ ϩⲛ̅ ⲅⲁⲗⲁⲁⲇ ⲛ̅ϥⲧⲟⲟⲩ ⲛ̅ϩⲟⲟⲩ
  ⲧⲣ̅ⲣⲟⲙⲡⲉ</p>

  <h3 id="judges12">12</h3>

  <p><span style="color:#b00e23">(ⲁ̅)</span> ⲁⲩⲱ ⲁⲩⲥⲱⲟⲩϩ ⲛ̅ϭⲓ ⲛ̅ϣⲏⲣⲉ ⲛ̅ⲉⲫⲣⲁⲓⲙ
  ⲁⲩⲉⲓ ⲉϩⲣⲁⲓ̈ ⲉⲥⲉⲫⲓⲛⲁ ⲡⲉϫⲁⲩ ⲛ̅ⲓ̈ⲉⲫⲑⲁⲉ ϫⲉ ⲉⲧⲃⲉ ⲟⲩ ⲁⲕⲃⲱⲕ ⲉⲙⲓϣⲉ ⲙⲛ̅ ⲛ̅ϣⲏⲣⲉ ⲛ̅ⲁⲙⲙⲱⲛ
  ⲁⲩⲱ ⲁⲛⲟⲛ ⲙ̅ⲡⲕ̅ⲙⲟⲩⲧⲉ ⲉⲣⲟⲛ ⲉⲧⲣⲉⲛⲉⲓ ⲛⲙ̅ⲙⲁⲕ ⲡⲉⲕⲏⲓ̈ ⲧⲛ̅ⲛⲁⲣⲟⲕϩϥ̅ ⲉϫⲱⲕ ϩⲛ̅ ⲟⲩⲥⲁⲧⲉ
  <span style="color:#b00e23">(ⲃ̅)</span> ⲁⲩⲱ ⲓ̈ⲉⲫⲧⲁⲉ ⲡⲉϫⲁϥ ⲛⲁⲩ ϫⲉ ⲁⲛⲟⲕ ⲁⲛⲅ̅
  ⲟⲩⲣⲱⲙⲉ ⲛ̅ⲣⲉϥⲙⲓϣⲉ ⲙⲛ̅ ⲡⲁⲕⲉⲗⲁⲟⲥ ⲁⲩⲱ ⲛ̅ϣⲏⲣⲉ ⲛ̅ⲁⲙⲙⲱⲛ ⲁⲩⲑⲗⲓⲃⲉ ⲙ̅ⲙⲟⲓ̈ ⲉⲙⲁⲧⲉ ⲁⲓⲱϣ
  ⲉⲃⲟⲗ ⲉⲣⲱⲧⲛ̅ ⲁⲩⲱ ⲉⲡⲉⲧⲛ̅ⲧⲟⲩϫⲟⲓ ⲛ̅ⲧⲟⲟⲧⲟⲩ <span style="color:#b00e23">(ⲅ̅)</span>
  ⲁⲓ̈ⲛⲁⲩ ϫⲉ ⲙ̅ⲡⲉ ⲟⲩϫⲁⲓ ⲧⲁϩⲟⲓ̈ ⲁⲓ̈ⲕⲱ ⲛ̅ⲧⲁⲯⲩⲭⲏ ϩⲛ̅ ⲧⲁϭⲓϫ ⲁⲓ̈ⲃⲱⲕ ⲉⲣⲁⲧⲟⲩ ⲛ̅ⲛ̅ϣⲏⲣⲉ
  ⲛ̅ⲁⲙⲙⲱⲛ ⲁ ⲡϫⲟⲉⲓⲥ ⲧⲁⲁⲩ ⲉϩⲣⲁⲓ̈ ⲉⲧⲟⲟⲧ ⲁⲩⲱ ⲉⲧⲃⲉ ⲟⲩ ⲁⲧⲉⲧⲛ̅ⲉⲓ ⲉϩⲣⲁⲓ̈ ⲉϫⲱⲓ̈ ϩⲙ̅ ⲡⲟⲟⲩ
  ⲛ̅ϩⲟⲟⲩ ⲉⲙⲓϣⲉ ⲛⲙ̅ⲙⲁⲓ <span style="color:#b00e23">(ⲇ̅)</span> ⲁⲩⲱ ⲓ̈ⲉⲫⲑⲁⲉ
  ⲁϥⲥⲱⲟⲩϩ ⲉϩⲟⲩⲛ ⲛ̅ⲛ̅ⲣⲱⲙⲉ ⲧⲏⲣⲟⲩ ⲛ̅ⲅⲁⲗⲁⲁⲇ ⲁⲩⲙⲓϣⲉ ⲙⲛ̅ ⲉⲫⲣⲁⲓⲙ ⲁⲩⲱ ⲛ̅ⲣⲱⲙⲉ ⲛ̅ⲅⲁⲗⲁⲁⲇ
  ⲁⲩⲡⲁⲧⲁⲥⲥⲉ ⲛ̅ⲉⲫⲣⲁⲓⲙ ⲉⲃⲟⲗ ϫⲉ ⲁⲩϫⲟⲟⲥ ⲛ̅ϭⲓ ⲉⲛⲧⲁⲩⲟⲩϫⲁⲓ̈ ϩⲛ̅ ⲉⲫⲣⲁⲓⲙ ϫⲉ ⲧⲱⲧⲛ̅ ⲅⲁⲗⲁⲁⲇ
  ⲉⲧⲉⲧⲛ̅ϩⲛ̅ ⲧⲙⲏⲧⲉ ⲛ̅ⲉⲫⲣⲁⲓⲙ ⲁⲩⲱ ϩⲛ̅ ⲧⲙⲏⲧⲉ ⲙ̅ⲙⲁⲛⲁⲥⲥⲏ <span style=
  "color:#b00e23">(ⲉ̅)</span> ⲁⲩⲱ ⲛ̅ⲣⲱⲙⲉ ⲛ̅ⲅⲁⲗⲁⲁⲇ ⲁⲩϫⲓⲣⲱⲟⲩ ⲛⲙ̅ⲙⲁ ⲛ̅ϫⲓⲟⲟⲣ
  ⲙ̅ⲡⲓⲟⲣⲇⲁⲛⲏⲥ ⲛ̅ⲧⲉ ⲉⲫⲣⲁⲓⲙ ⲁⲩⲱ ⲛⲉⲧⲧⲟⲩϫⲏⲩ ⲛ̅ⲧⲉ ⲉⲫⲣⲁⲓⲙ ⲡⲉϫⲁⲩ ϫⲉ ⲙⲁⲣⲉⲛϫⲓⲟⲟⲣ ⲡⲉϫⲉ
  ⲛ̅ⲣⲱⲙⲉ ⲛ̅ⲅⲁⲗⲁⲁⲇ ⲛⲁⲩ ϫⲉ ⲙⲏ ⲛ̅ⲧⲱⲧⲛ̅ ⲛ̅ⲧⲉⲧⲛ̅ϩⲉⲛ ⲉⲃⲟⲗ ϩⲛ̅ ⲉⲫⲣⲁⲓⲙ ⲡⲉϫⲁⲩ ϫⲉ ⲙ̅ⲙⲟⲛ
  <span style="color:#b00e23">(ⲋ̅)</span> ⲡⲉϫⲁⲩ ϩⲉ ⲁϫⲓⲥ ϫⲉ ⲧⲁⲭⲏ ⲁⲩⲱ
  ⲙ̅ⲡⲟⲩⲥⲟⲟⲩⲧⲛ̅ ⲉϣⲁϫⲉ ϩⲓ ⲛⲁⲓ̈ ⲁⲩⲁⲙⲁϩⲧⲉ ⲙ̅ⲙⲟⲟⲩ ⲁⲩⲕⲟⲛⲥⲟⲩ ϩⲁⲧⲉ ⲙ̅ⲙⲁ ⲛ̅ϫⲓⲟⲟⲣ
  ⲙ̅ⲡⲓⲟⲣⲇⲁⲛⲏⲥ ⲁⲩⲱ ⲁⲩϩ ϩⲙ̅ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲉⲃⲟⲗ ϩⲛ̅ ⲉⲫⲣⲁⲓⲙ ⲛ̅ϭⲓ ϥⲧⲟⲟⲩ ⲛ̅ⲧⲃⲁ
  ⲙⲛ̅ϫⲟⲩϣⲧ̅ ⲛ̅ϣⲉ <span style="color:#b00e23">(ⲍ̅)</span> ⲁⲩⲱ ⲓ̈ⲉⲫⲑⲁⲉ ⲁϥⲕⲣⲓⲛⲉ
  ⲙ̅ⲡⲓ̈ⲥⲣⲁⲏⲗ ⲛ̅ⲥⲟ ⲛ̅ⲣⲟⲙⲡⲉ ⲁⲩⲱ ⲓ̈ⲉⲫⲑⲁⲉ ⲡⲅⲁⲗⲁⲇⲓⲧⲏⲥ ⲁϥⲙⲟⲩ ⲁⲩⲧⲟⲙⲥϥ̅ ϩⲛ̅ ⲧⲉϥⲡⲟⲗⲓⲥ
  ⲅⲁⲗⲁⲁⲇ <span style="color:#b00e23">(ⲏ̅)</span> ⲁⲩⲱ ⲙⲛ̅ⲛⲥⲱϥ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ
  ⲛ̅ϭⲓ ⲁⲃⲓⲥⲁ ⲡⲉⲃⲟⲗ ϩⲛ̅ ⲃⲉⲑⲗⲉⲉⲙ <span style="color:#b00e23">(ⲑ̅)</span> ⲁⲩⲱ
  ⲛⲉⲩϣⲟⲟⲡ ⲛⲁϥ ⲛ̅ϭⲓ ⲙⲁⲁⲃ ⲛ̅ϣⲏⲣⲉ ⲙⲛ̅ ⲙⲁⲁⲃ ⲛ̅ϣⲉⲉⲣⲉ ⲉⲛⲧⲁϥϫⲟⲟⲩⲥⲟⲩ ⲉⲃⲟⲗ ⲁⲩⲱ ⲕⲉⲙⲁⲁⲃⲉ
  ⲛ̅ϣⲉⲉⲣⲉ ϩⲓⲃⲟⲗ ⲁϥⲛ̅ⲧⲟⲩ ⲉϩⲟⲩⲛ ⲛ̅ⲛⲉϥϣⲏⲣⲉ ⲁⲩⲱ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ ⲛ̅ⲥⲁϣϥⲉ ⲛ̅ⲣⲟⲙⲡⲉ
  <span style="color:#b00e23">(ⲓ̅)</span> ⲁϥⲙⲟⲩ ⲇⲉ ⲛ̅ϭⲓ ⲁⲃⲓⲥⲁ ⲁⲩⲱ ⲁⲩⲧⲟⲙⲥϥ̅ ϩⲛ̅
  ⲃⲏⲑⲗⲉⲉⲙ <span style="color:#b00e23">(ⲓ̅ⲁ̅)</span> ⲁⲩⲱ ⲙⲛ̅ⲛ̅ⲥⲱϥ ⲁϥⲧⲱⲟⲩⲛ ⲛ̅ϭⲓ
  ⲁⲓⲗⲱⲙ ⲡⲥⲁⲃⲟⲩⲗⲱⲛⲓⲧⲏⲥ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ ⲙ̅ⲙⲏⲧⲉ ⲛ̅ⲣⲟⲙⲡⲉ <span style=
  "color:#b00e23">(ⲓ̅ⲃ̅)</span> ⲁⲩⲱ ⲁϥⲙⲟⲩ ⲛ̅ϭⲓ ⲁⲓⲗⲱⲙ ⲡⲥⲁⲟⲩⲗⲱⲛⲓⲧⲏⲥ ⲁⲩⲧⲟⲙⲥϥ̅ ϩⲛ̅
  ⲁⲓⲗⲉⲓⲙ ϩⲙ̅ ⲡⲕⲁϩ ⲛ̅ⲍⲁⲃⲟⲩⲗⲱⲛ <span style="color:#b00e23">(ⲓ̅ⲅ̅)</span> ⲁⲩⲱ
  ⲙⲛ̅ⲛ̅ⲥⲱϥ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ ⲛ̅ϭⲓ ⲁⲃⲇⲱⲛ ⲡϣⲏⲣⲉ ⲛ̅ⲥⲉⲗⲗⲏⲙ ⲫⲁⲣⲁⲑⲱⲛⲓⲧⲏⲥ
  <span style="color:#b00e23">(ⲓ̅ⲇ̅)</span> ⲁⲩⲱ ⲛⲉⲩϣⲟⲟⲡ ⲛⲁϥ ⲛ̅ϭⲓ ϩⲙⲉ ⲛ̅ϣⲏⲣⲉ ⲁⲩⲱ
  ⲙⲁⲁⲃⲉ ⲛ̅ϣⲉⲉⲣⲉ ⲛ̅ⲧⲉ ⲛⲉϥϣⲏⲣⲉ ⲉⲩⲧⲁⲗⲏⲧ ⲉϫⲛ̅ ϣϥⲉ ⲛ̅ⲥⲏϭ ⲁⲩⲱ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ
  ⲛ̅ϣⲙⲟⲩⲛⲉ ⲛ̅ⲣⲟⲙⲡⲉ <span style="color:#b00e23">(ⲓ̅ⲉ̅)</span> ⲁϥⲙⲟⲩ ⲇⲉ ⲛ̅ϭⲓ
  ⲓⲁⲃⲇⲱⲛ ⲡϣⲏⲣⲉ ⲛ̅ⲥⲉⲗⲗⲏⲙ ⲡⲫⲁⲣⲁⲑⲱⲛⲓⲧⲏⲥ ⲁⲩⲧⲟⲙⲥϥ̅ ϩⲙ̅ ⲫⲁⲣⲁⲑⲱⲙ ϩⲙ̅ ⲡⲕⲁϩ ⲛ̅ⲉⲫⲣⲁⲓⲙ ϩⲙ̅
  ⲡⲧⲟⲟⲩ ⲛ̅ⲗⲁⲛⲁⲕ</p>

  <h3 id="judges13">13</h3>

  <p><span style="color:#b00e23">(ⲁ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲟⲩⲱϩ
  ⲉⲧⲟⲟⲧⲟⲩ ⲉⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲓ̈ⲥ ⲁⲩⲱ ⲁ ⲡϫⲟⲉⲓⲥ ⲧⲁⲁⲩ ⲉϩⲣⲁⲓ̈
  ⲉⲧⲟⲟⲧⲟⲩ ⲛ̅ⲛⲉⲫⲩⲗⲓⲥⲧⲓⲉⲓⲙ ⲛ̅ϩⲙⲉ ⲛ̅ⲣⲟⲙⲡⲉ <span style="color:#b00e23">(ⲃ̅)</span>
  ⲛⲉⲩⲛ̅ ⲟⲩⲣⲱⲙⲉ ⲇⲉ ⲉⲩⲉⲃⲟⲗ ⲡⲉ ϩⲛ̅ ⲥⲁⲣⲁⲁ ⲉⲃⲟⲗ ϩⲛ̅ ⲧⲉⲫⲩⲗⲏ ⲛ̅ⲇⲁⲛ ⲉⲡⲉϥⲣⲁⲛ ⲡⲉ ⲙⲁⲛⲱⲉ
  ⲁⲩⲱ ⲧⲉϥⲥϩⲓⲙⲉ ⲛⲉⲩⲁϭⲣⲏⲛ ⲧⲉ ⲉⲙⲡⲥ̅ⲙⲓⲥⲉ <span style="color:#b00e23">(ⲅ̅)</span>
  ⲁⲩⲱ ⲟⲩⲁⲅⲅⲉⲗⲟⲥ ⲛ̅ⲧⲉ ⲡϫⲟⲉⲓⲥ ⲁϥⲟⲩⲱⲛϩ̅ ⲉⲧⲉϥⲥϩⲓⲙⲉ ⲡⲉϫⲁϥ ⲛⲁⲥ ϫⲉ ⲉⲓⲥ ϩⲏⲏⲧⲉ ⲛ̅ⲧⲟ
  ⲛ̅ⲧⲉⲟⲩⲥⲧⲓⲣⲁ ⲁⲩⲱ ⲙ̅ⲡⲉⲙⲓⲥⲉ ⲧⲉⲛⲁⲱ ϭⲉ ⲛ̅ⲧⲉϫⲡⲟ ⲛ̅ⲟⲩϣⲏⲣⲉ <span style=
  "color:#b00e23">(ⲇ̅)</span> ⲁⲩⲱ ⲧⲉⲛⲟⲩ ϩⲁⲣⲉϩ ⲉⲣⲟ ⲉⲧⲙ̅ⲥⲉ ⲏⲣⲡ̅ ϩⲓ ⲥⲓⲕⲓⲣⲁ ⲁⲩⲱ
  ⲉⲧⲙ̅ⲟⲩⲉⲙ ⲗⲁⲁⲩ ⲛ̅ⲁⲅⲁⲑⲁⲣⲧⲟⲛ <span style="color:#b00e23">(ⲉ̅)</span> ϫⲉ ⲉⲓⲥ
  ϩⲏⲏⲧⲉ ⲛ̅ⲧⲟ ⲧⲉⲣⲁⲱ ⲛ̅ⲧⲉϫⲡⲟ ⲛ̅ⲟⲩϣⲏⲣⲉ ⲛ̅ⲧⲉⲧⲙ̅ ⲡⲉⲛⲓⲡⲉ ⲃⲱⲕ ⲉϫⲛ̅ ⲧⲉϥⲁⲡⲉ ϫⲉ ϥⲛⲁϣⲱⲡⲉ
  ⲉϥⲟ ⲛ̅ⲛⲁⲍⲓⲣⲁⲓⲟⲥ ⲙ̅ⲡⲛⲟⲩⲧⲉ ⲛ̅ϭⲓ ⲡϣⲏⲣⲉ ⲕⲟⲩⲓ̈ ϫⲓⲛ ⲙ̅ⲡⲉϥⲙⲓⲥⲉ ⲁⲩⲱ ⲛ̅ⲧⲟϥ
  ⲡⲉⲧⲛⲁϩⲓⲧⲟⲟⲧϥ̅ ⲉⲧⲟⲩϫⲉ ⲡⲓ̈ⲥⲣⲁⲏⲗ ⲛ̅ⲧⲟⲟⲧⲟⲩ ⲛ̅ⲛⲉⲫⲩⲗⲓⲥⲧⲓⲉⲓⲙ <span style=
  "color:#b00e23">(ⲋ̅)</span> ⲁⲩⲱ ⲧⲉⲥϩⲓⲙⲉ ⲁⲥⲃⲱⲕ ⲉϩⲟⲩⲛ ⲁⲥⲧⲁⲙⲉ ⲡⲉⲥϩⲁⲓ̈ ⲉⲥϫⲱ ⲙ̅ⲙⲟⲥ
  ϫⲉ ⲟⲩⲣⲱⲙⲉ ⲛ̅ⲧⲉ ⲡⲛⲟⲩⲧⲉ ⲁϥⲉⲓ ϣⲁⲣⲟⲓ̈ ⲁⲩⲱ ⲡⲉϥⲉⲓⲛⲉ ⲉϥⲟ ⲛ̅ⲑⲉ ⲙ̅ⲡⲓⲛⲉ ⲛ̅ⲟⲩⲁⲅⲅⲉⲗⲟⲥ
  ⲛ̅ⲧⲉ ⲡⲛⲟⲩⲧⲉ ⲉϥⲟ ⲛ̅ϩⲟⲧⲉ ⲉⲙⲁⲧⲉ ⲁⲩⲱ ⲙ̅ⲡⲓϫⲛⲟⲩϥ ϫⲉ ⲟⲩⲉⲃⲟⲗ ⲧⲱⲛ ⲡⲉ ⲁⲩⲱ ⲡⲉϥⲣⲁⲛ ϩⲱⲱϥ
  ⲙ̅ⲡϥ̅ⲧⲁⲩⲟϥ ⲉⲣⲟⲓ̈ <span style="color:#b00e23">(ⲍ̅)</span> ⲡⲉϫⲁϥ ⲛⲁⲓ̈ ϫⲉ ⲓⲥ
  ϩⲏⲏⲧⲉ ⲛ̅ⲧⲟ ⲧⲉⲣⲁⲱ ⲛ̅ⲧⲉϫⲡⲟ ⲛ̅ⲟⲩϣⲏⲣⲉ ⲧⲉⲛⲟⲩ ϭⲉ ⲙ̅ⲡⲣ̅ⲥⲉ ⲏⲣⲡ̅ ϩⲓ ⲥⲓⲕⲓⲣⲁ ⲁⲩⲱ
  ⲙ̅ⲡⲣ̅ⲟⲩⲉⲙ ⲗⲁⲁⲩ ⲛ̅ⲁⲕⲁⲑⲁⲣⲧⲟⲛ ϫⲉ ⲉϥⲛⲁϣⲱⲡⲉ ⲛ̅ⲛⲁⲍⲓⲣⲁⲓⲟⲥ ⲙ̅ⲡⲛⲟⲩⲧⲉ ⲛ̅ϭⲓ ⲡϣⲏⲣⲉ ⲕⲟⲩⲓ̈
  ϫⲓⲛ ⲡⲉϩⲟⲟⲩ ⲙ̅ⲡⲉϥⲙⲓⲥⲉ ϣⲁ ⲡⲉϩⲟⲟⲩ ⲙ̅ⲡⲉϥⲙⲟⲩ <span style=
  "color:#b00e23">(ⲏ̅)</span> ⲁⲩⲱ ⲙⲁⲛⲱⲉ ⲁϥϣⲗⲏⲗ ⲉϩⲣⲁⲓ̈ ⲉⲡϫⲟⲓ̈ⲥ ⲉϥϫⲱ ⲙ̅ⲙⲟⲥ ϫⲉ
  ⲥⲱⲧⲙ̅ ⲉⲣⲟⲓ̈ ⲡϫⲟⲉⲓⲥ ⲁⲇⲱⲛⲁⲓ ⲡⲣⲱⲙⲉ ⲙ̅ⲡⲛⲟⲩⲧⲉ ⲉⲛⲧⲁⲕⲧⲛ̅ⲛⲟⲟⲩϥ ⲙⲁⲣⲉϥⲉⲓ ⲟⲛ
  ⲛϥ̅ⲧⲟⲩⲛⲉⲓⲁⲧⲛ̅ ⲉⲃⲟⲗ ϫⲉ ⲟⲩ ⲡⲉⲧⲟⲩⲛⲁⲁϥ ⲙ̅ⲡϣⲏⲣⲉ ⲕⲟⲩⲓ̈ ⲉⲧⲟⲩⲛⲁϫⲡⲟϥ <span style=
  "color:#b00e23">(ⲑ̅)</span> ⲁⲩⲱ ⲡⲛⲟⲩⲧⲉ ⲁϥⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲙⲁⲛⲱⲉ ⲁ ⲡⲁⲅⲅⲉⲗⲟⲥ
  ⲙ̅ⲡⲛⲟⲩⲧⲉ ⲉⲓ ⲟⲛ ϣⲁ ⲧⲉϥⲥϩⲓⲙⲉ ⲁⲩⲱ ⲛ̅ⲧⲟⲥ ⲛⲉⲥϩⲙⲟⲟⲥ ϩⲛ̅ ⲧⲥⲱϣⲉ ⲁⲩⲱ ⲙⲁⲛⲱⲉ ⲡⲉⲥϩⲁⲓ̈
  ⲛⲉϥϩⲁⲧⲏⲥ ⲁⲛ <span style="color:#b00e23">(ⲓ̅)</span> ⲧⲉⲥϩⲓⲙⲉ ⲇⲉ ⲁⲥⲡⲱⲧ ⲛ̅ⲧⲉⲩⲛⲟⲩ
  ⲁⲥⲧⲁⲙⲉ ⲡⲉⲥϩⲁⲓ̈ ⲉⲥϫⲱ ⲙ̅ⲙⲟⲥ ⲛⲁϥ ϫⲉ ⲉⲓⲥ ⲡⲣⲱⲙⲉ ⲁϥⲟⲩⲱⲛϩ̅ ⲉⲣⲟⲓ̈ ⲡⲉⲛⲧⲁϥⲉⲓ ⲛⲁⲓ̈
  ⲙ̅ⲡⲓϩⲟⲟⲩ <span style="color:#b00e23">(ⲓ̅ⲁ̅)</span> ⲁϥⲧⲱⲟⲩⲛ ⲇⲉ ⲛ̅ϭⲓ ⲙⲁⲛⲱⲉ
  ⲡⲉⲥϩⲁⲓ̈ ⲁϥⲟⲩⲁϩϥ̅ ⲛ̅ⲥⲁ ⲧⲉϥⲥϩⲓⲙⲉ ⲁϥⲉⲓ ⲉⲣⲁⲧϥ̅ ⲙ̅ⲡⲣⲱⲙⲉ ⲡⲉϫⲁϥ ⲛⲁϥ ϫⲉ ⲛ̅ⲧⲟⲕ ⲡⲉ
  ⲡⲣⲱⲙⲉ ⲉⲛⲧⲁⲕϣⲁϫⲉ ⲙⲛ̅ ⲧⲉⲥϩⲓⲙⲉ ⲡⲉϫⲉ ⲡⲁⲅⲅⲉⲗⲟⲥ ϫⲉ ⲁⲛⲟⲕ ⲡⲉ <span style=
  "color:#b00e23">(ⲓ̅ⲃ̅)</span> ⲡⲉϫⲉ ⲙⲁⲛⲱⲉ ⲛⲁϥ ϫⲉ ⲧⲉⲛⲟⲩ ⲉⲣϣⲁⲛ ⲡⲉⲕϣⲁϫⲉ ϣⲱⲡⲉ ⲟⲩ
  ⲡⲉ ⲡⲧⲱϣ ⲉⲧⲛⲁⲧⲁϩⲉ ⲡϣⲏⲣⲉ ⲕⲟⲩⲓ̈ ⲙⲛ̅ ⲡⲉϥϩⲱⲃ <span style=
  "color:#b00e23">(ⲓ̅ⲅ̅)</span> ⲡⲉϫⲉ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲙ̅ⲙⲁⲛⲱⲉ ϫⲉ ⲛⲉⲛⲧⲁⲓ̈ϫⲟⲟⲩ
  ⲧⲏⲣⲟⲩ ⲉⲧⲉⲕⲥϩⲓⲙⲉ ⲙⲁⲣⲉⲥϩⲁⲣⲉϩ ⲉⲣⲟⲟⲩ <span style="color:#b00e23">(ⲓ̅ⲇ̅)</span>
  ⲛ̅ⲕⲁ ⲛⲓⲙ ⲉϣⲁϥⲉⲓ ⲉⲃⲟⲗ ϩⲛ̅ ⲧⲃⲱ ⲛ̅ⲉⲗⲟⲟⲗⲉ ⲛ̅ⲛⲉⲥⲟⲩⲟⲙϥ̅ ⲁⲩⲱ ⲟⲩⲏⲣⲡ̅ ⲙⲛ̅ ⲟⲩⲥⲓⲕⲓⲣⲁ
  ⲛ̅ⲛⲉⲥⲥⲟⲟⲩ ⲁⲩⲱ ⲛ̅ⲛⲉⲥⲟⲩⲉⲙ ⲗⲁⲁⲩ ⲛ̅ⲁⲕⲁⲑⲁⲣⲧⲟⲛ ⲛⲉⲛⲧⲁⲓ̈ϩⲱⲛ ⲙ̅ⲙⲟⲟⲩ ⲧⲏⲣⲟⲩ ⲉⲧⲟⲟⲧⲥ̅
  ⲉⲥⲉϩⲁⲣⲉϩ ⲉⲣⲟⲟⲩ <span style="color:#b00e23">(ⲓ̅ⲉ̅)</span> ⲁⲩⲱ ⲙⲁⲛⲱⲉ ⲡⲉϫⲁϥ
  ⲙ̅ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ϫⲉ ⲙⲁⲣⲉⲥϩⲁⲣⲉϩ ⲡϫⲟⲉⲓⲥ ⲉⲛⲛⲁⲁⲙⲁϩⲧⲉ ⲇⲉ ⲙ̅ⲙⲟⲕ ⲙ̅ⲡⲉⲓⲙⲁ
  ⲛ̅ⲧⲛ̅ⲧⲁⲙⲉⲓⲟ ⲛ̅ⲟⲩⲙⲁⲥ ⲛ̅ⲃⲁⲁⲙⲡⲉ ⲙ̅ⲡⲉⲕⲙ̅ⲧⲟ ⲉⲃⲟⲗ <span style=
  "color:#b00e23">(ⲓ̅ⲋ̅)</span> ⲡⲉϫⲉ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲙ̅ⲙⲁⲛⲱⲉ ϫⲉ ⲉⲕϣⲁⲛⲁⲙⲁϩⲧⲉ
  ⲙ̅ⲙⲟⲓ̈ ⲛ̅ⲛⲁⲟⲩⲱⲙ ⲉⲃⲟⲗ ϩⲙ̅ ⲡⲉⲕⲟⲉⲓⲕ ⲁⲩⲱ ⲉⲕϣⲁⲛⲧⲁⲙⲓⲟ ⲛ̅ⲟⲩϩⲟⲗⲟⲕⲁⲩⲧⲱⲙⲁ ⲉⲕⲛⲁⲧⲁⲗⲟϥ
  ⲉϩⲣⲁⲓ̈ ⲙ̅ⲡϫⲟⲓ̈ⲥ ⲉⲃⲟⲗ ϫⲉ ⲙⲁⲛⲱⲉ ⲙ̅ⲡϥ̅ⲉⲓⲙⲉ ϫⲉ ⲟⲩⲁⲅⲅⲉⲗⲟⲥ ⲛ̅ⲧⲉ ⲡϫⲟⲉⲓⲥ ⲡⲉ
  <span style="color:#b00e23">(ⲓ̅ⲍ̅)</span> ⲁⲩⲱ ⲙⲁⲛⲱⲉ ⲡⲉϫⲁϥ ⲙ̅ⲡⲁⲅⲅⲉⲗⲟⲥ ϫⲉ ⲛⲓⲙ
  ⲡⲉ ⲡⲉⲕⲣⲁⲛ ϫⲉⲕⲁⲥ ⲉⲣϣⲁⲛ ⲡⲉⲕϣⲁϫⲉ ϣⲱⲡⲉ ⲉⲛⲛⲉϯⲉⲟⲟⲩ ⲛⲁⲕ <span style=
  "color:#b00e23">(ⲓ̅ⲏ̅)</span> ⲁⲩⲱ ⲡⲁⲅⲅⲉⲗⲟⲥ ⲙ̅ⲡϫⲟⲓ̈ⲥ ⲡⲉϫⲁϥ ⲛⲁϥ ϫⲉ ⲉⲧⲃⲉ ⲟⲩ
  ⲛ̅ϩⲱⲃ ⲉⲕϣⲓⲛⲉ ⲛ̅ⲥⲁ ⲡⲁⲣⲁⲛ ⲁⲩⲱ ⲡⲁⲓ̈ ⲟⲩϣⲡⲏⲣⲉ ⲡⲉ <span style=
  "color:#b00e23">(ⲓ̅ⲑ̅)</span> ⲁⲩⲱ ⲙⲁⲛⲱⲉ ⲁϥϫⲓ ⲙ̅ⲡⲙⲁⲥ ⲛ̅ⲃⲁⲁⲙⲡⲉ ⲙⲛ̅ ⲧⲉⲑⲩⲥⲓⲁ
  ⲁϥϫⲓⲧⲟⲩ ⲉϩⲣⲁⲓ̈ ⲉϫⲛ̅ ⲧⲡⲉⲧⲣⲁ ⲙ̅ⲡϫⲟⲉⲓⲥ ⲁⲩⲱ ⲁϥⲛⲉϩϥ̅ ⲉⲃⲟⲗ ⲉⲧⲣⲉϥⲁⲁⲥ ⲙⲁⲛⲱⲉ ⲇⲉ ⲙⲛ̅
  ⲧⲉϥⲥϩⲓⲙⲉ ⲛⲉⲩϭⲱϣⲧ̅ ⲛ̅ⲥⲱϥ <span style="color:#b00e23">(ⲕ̅)</span> ⲁⲥϣⲱⲡⲉ ⲇⲉ
  ⲛ̅ⲧⲉⲣⲉ ⲡϣⲁϩ ⲙ̅ⲡⲕⲱϩⲧ̅ ⲙⲟⲟϣⲉ ⲉϩⲣⲁⲓ̈ ⲉϫⲙ̅ ⲡⲉⲑⲩⲥⲓⲁⲥⲧⲏⲣⲓⲟⲛ ϣⲁ ϩⲣⲁⲓ̈ ⲉⲧⲡⲉ ⲡⲁⲅⲅⲉⲗⲟⲥ
  ⲙ̅ⲡϫⲟⲉⲓⲥ ⲁϥⲙⲟⲟϣⲉ ⲉⲧⲡⲉ ϩⲙ̅ ⲡϣⲁϩ ⲙ̅ⲡⲉⲑⲩⲥⲓⲁⲥⲧⲏⲣⲓⲟⲛ ⲁⲩⲱ ⲙⲁⲛⲱⲉ ⲙⲛ̅ ⲧⲉϥⲥϩⲓⲙⲉ
  ⲛ̅ⲛⲉⲩϭⲱϣⲧ̅ ⲛ̅ⲥⲱϥ ⲁⲩⲡⲁϩⲧⲟⲩ ⲉϫⲙ̅ ⲡⲕⲁϩ ⲉϫⲙ̅ ⲡⲉⲩϩⲟ <span style=
  "color:#b00e23">(ⲕ̅ⲁ̅)</span> ⲙ̅ⲡⲉ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲟⲩⲱϩ ⲉⲧⲟⲟⲧϥ̅ ⲉⲟⲩⲱⲛϩ̅
  ⲉⲙⲁⲛⲱⲉ ⲙⲛ̅ ⲧⲉϥⲥϩⲓⲙⲉ ⲧⲟⲧⲉ ⲁ ⲙⲁⲛⲱⲉ ⲉⲓⲙⲉ ϫⲉ ⲟⲩⲁⲅⲅⲉⲗⲟⲥ ⲛ̅ⲧⲉ ⲡϫⲟⲉⲓⲥ ⲡⲉ
  <span style="color:#b00e23">(ⲕ̅ⲃ̅)</span> ⲡⲉϫⲉ ⲙⲁⲛⲱⲉ ⲉϩⲟⲩⲛ ϩⲛ̅ ⲧⲉϥⲥϩⲓⲙⲉ ϫⲉ
  ϩⲛ̅ ⲟⲩⲙⲟⲩ ⲧⲛ̅ⲛⲁⲙⲟⲩ ⲉⲃⲟⲗ ϫⲉ ⲁⲛⲛⲁⲩ ⲉⲡⲛⲟⲩⲧⲉ <span style=
  "color:#b00e23">(ⲕ̅ⲅ̅)</span> ⲡⲉϫⲉ ⲧⲉϥⲥϩⲓⲙⲉ ⲛⲁϥ ϫⲉ ⲉⲛⲉⲣⲉ ⲡϫⲟⲓ̈ⲥ ⲟⲩⲉϣ ⲙⲟⲟⲩⲧⲛ̅
  ⲛ̅ⲛⲉϥⲛⲁϫⲓ ⲁⲛ ϭⲉ ⲛ̅ⲧⲟⲟⲧⲛ̅ ⲡⲉ ⲙ̅ⲡϩⲟⲗⲟⲕⲁⲩⲧⲱⲙⲁ ⲙⲛ̅ ⲧⲉⲑⲩⲥⲓⲁ ⲁⲩⲱ ⲛⲉϥⲛⲁⲧⲁⲙⲟⲛ ⲁⲛ ⲡⲉ
  ⲉⲛⲁⲓ̈ ⲧⲏⲣⲟⲩ ⲁⲩⲱ ⲕⲁⲧⲁ ⲡⲉⲩⲕⲁⲓⲣⲟⲥ ⲛ̅ⲛⲉϥⲛⲁⲧⲣⲉⲛⲥⲱⲧⲙ̅ ⲁⲛ ⲡⲉ ⲉⲛⲁⲓ̈ <span style=
  "color:#b00e23">(ⲕ̅ⲇ̅)</span> ⲧⲉⲥϩⲓⲙⲉ ⲇⲉ ⲁⲥϫⲡⲉ ⲡϣⲏⲣⲉ ⲁⲩⲱ ⲁⲥⲙⲟⲩⲧⲉ ⲉⲡⲉϥⲣⲁⲛ ϫⲉ
  ⲥⲁⲙⲯⲱⲛ ⲁⲩⲱ ⲡϣⲏⲣⲉ ⲕⲟⲩⲓ̈ ⲁϥϫⲁⲧⲉ ⲁ ⲡϫⲟⲉⲓⲥ ⲥⲙⲟⲩ ⲉⲣⲟϥ <span style=
  "color:#b00e23">(ⲕ̅ⲉ̅)</span> ⲁⲩⲱ ⲡⲉⲡⲛ̅ⲁ̅ ⲙ̅ⲡϫⲟⲉⲓⲥ ⲁϥϫⲱⲛⲧ̅ ⲉⲙⲟⲟϣⲉ ⲉⲃⲟⲗ ⲛⲙ̅ⲙⲁϥ
  ϩⲛ̅ ⲧⲡⲁⲣⲉⲙⲃⲟⲗⲏ ⲛ̅ⲇⲁⲛ ϩⲛ̅ ⲧⲙⲏⲧⲉ ⲛ̅ⲥⲁⲣⲁⲁ ⲁⲩⲱ ϩⲛ̅ ⲧⲙⲏⲧⲉ ⲛ̅ⲉⲥⲑⲁⲟⲗ</p>

  <h3 id="judges14">14</h3>

  <p><span style="color:#b00e23">(ⲁ̅)</span> ⲥⲁⲙⲯⲱⲛ ⲇⲉ ⲁϥⲃⲱⲕ ⲉϩⲣⲁⲓ̈ ⲉⲑⲁⲙⲛⲁⲑⲁ
  ⲁϥⲛⲁⲩ ⲉⲩⲥϩⲓⲙⲉ ϩⲛ̅ ⲑⲁⲙⲛⲁⲑⲁ ⲉⲃⲟⲗ ϩⲛ̅ ⲛ̅ϣⲉⲉⲣⲉ ⲛ̅ⲛⲉⲫⲩⲗⲓⲥⲧⲓⲉⲓⲙ ⲁⲥⲣⲁⲛⲁϥ ⲙ̅ⲡⲉϥⲙ̅ⲧⲟ
  ⲉⲃⲟⲗ <span style="color:#b00e23">(ⲃ̅)</span> ⲁⲩⲱ ⲁϥⲃⲱⲕ ⲁϥⲧⲁⲙⲉ ⲡⲉϥⲉⲓⲱⲧ ⲙⲛ̅
  ⲧⲉϥⲙⲁⲁⲩ ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲁⲓ̈ⲛⲁⲩ ⲉⲩⲥϩⲓⲙⲉ ϩⲛ̅ ⲑⲁⲙⲛⲁⲑⲁ ⲉⲃⲟⲗ ϩⲛ̅ ⲛ̅ϣⲉⲉⲣⲉ
  ⲛ̅ⲛⲉⲫⲩⲗⲓⲥⲧⲓⲉⲓⲙ ⲧⲉⲛⲟⲩ ϭⲉ ϫⲓⲧⲥ ⲛⲁⲓ̈ ⲛ̅ⲥϩⲓⲙⲉ <span style=
  "color:#b00e23">(ⲅ̅)</span> ⲁⲩⲱ ⲡⲉϥⲉⲓⲱⲧ ⲙⲛ̅ ⲧⲉϥⲙⲁⲁⲩ ⲡⲉϫⲁⲩ ⲛⲁϥ ϫⲉ ⲉⲧⲉ ⲙⲛ̅ϣⲉⲉⲣⲉ
  ϣⲟⲟⲡ ⲉⲃⲟⲗ ϩⲛ̅ ⲛⲉⲕⲥⲛⲏⲩ ⲁⲩⲱ ⲉⲃⲟⲗ ϩⲙ̅ ⲡⲗⲁⲟⲥ ⲧⲏⲣϥ̅ ⲉⲧⲣⲉⲥϣⲱⲡⲉ ⲛⲁⲕ ⲛ̅ⲥϩⲓⲙⲉ ϫⲉ
  ⲉⲕⲛⲁⲃⲱⲕ ⲛ̅ⲧⲟⲕ ⲉϫⲓ ⲥϩⲓⲙⲉ ⲛⲁⲕ ⲉⲃⲟⲗ ϩⲛ̅ ⲛ̅ⲁⲗⲗⲟⲫⲩⲗⲟⲥ ⲛⲁⲓ̈ ⲉⲧⲟ ⲛ̅ⲁⲧⲥⲃ̅ⲃⲉ ⲁⲩⲱ
  ⲥⲁⲙⲯⲱⲛ ⲡⲉϫⲁϥ ⲙ̅ⲡⲉϥⲉⲓⲱⲧ ϫⲉ ϫⲓ ⲧⲁⲓ̈ ⲛⲁⲓ̈ ϫⲉ ⲧⲁⲓ̈ ⲧⲉⲛⲧⲁⲥⲣⲁⲛⲁⲓ̈ ϩⲛ̅ ⲛⲁⲃⲁⲗ
  <span style="color:#b00e23">(ⲇ̅)</span> ⲁⲩⲱ ⲡⲉϥⲉⲓⲱⲧ ⲙⲛ̅ ⲧⲉϥⲙⲁⲁⲩ ⲙ̅ⲡⲟⲩⲉⲓⲙⲉ ϫⲉ
  ⲡⲉⲓ̈ⲧⲱϣ ⲟⲩⲉⲃⲟⲗ ϩⲓⲧⲙ̅ ⲡϫⲟⲉⲓⲥ ⲡⲉ ϫⲉ ⲛ̅ⲧⲟϥ ⲉϥⲕⲱⲧⲉ ⲛ̅ⲥⲁ ⲟⲩⲕⲃⲁ ⲉⲃⲟⲗ ϩⲛ̅ ⲁⲗⲗⲟⲫⲩⲗⲟⲥ
  ϩⲙ̅ ⲡⲉⲩⲟⲉⲓϣ ⲉⲧⲙ̅ⲙⲁⲩ ⲛ̅ⲁⲗⲗⲟⲫⲩⲗⲟⲥ ⲉⲛⲉⲩⲟ ⲛ̅ϫⲟⲉⲓⲥ ⲉⲡⲓ̈ⲥⲣⲁⲏⲗ <span style=
  "color:#b00e23">(ⲉ̅)</span> ⲁⲩⲱ ⲥⲁⲙⲯⲱⲛ ⲁϥⲉⲓ ⲉϩⲣⲁⲓ̈ ⲙⲛ̅ ⲡⲉϥⲉⲓⲱⲧ ⲁⲩⲱ ⲙⲁⲁⲩ ⲁⲩⲉⲓ
  ⲉϩⲣⲁⲓ̈ ⲉⲑⲁⲙⲛⲁⲑⲁ ⲁⲩⲉⲓ ϣⲁ ϩⲣⲁⲓ̈ ⲉⲙⲙⲁ ⲛ̅ⲉⲗⲟⲟⲗⲉ ⲛ̅ⲑⲁⲙⲛⲁⲑⲁ ⲁⲩⲱ ⲉⲓⲥ ⲟⲩⲙⲁⲥ ⲙ̅ⲙⲟⲩⲓ̈
  ⲉϥϩⲙ̅ϩⲙ̅ ⲁϥⲉⲓ ⲉⲃⲟⲗ ϩⲏⲧϥ̅ <span style="color:#b00e23">(ⲋ̅)</span> ⲁⲩⲱ ⲡⲉⲡⲛ̅ⲁ̅
  ⲙ̅ⲡϫⲟⲉⲓⲥ ⲁϥϥⲱϭⲉ ⲉϫⲱϥ ⲁϥⲡⲁϩ ⲡⲙⲁⲥ ⲙ̅ⲙⲟⲩⲓ̈ ⲛ̅ⲑⲉ ⲛ̅ⲟⲩⲁ ⲉϥⲛⲁⲙⲟⲩⲟⲩⲧ ⲛ̅ⲟⲩⲙⲁⲥ
  ⲛ̅ⲃⲁⲁⲙⲡⲉ ⲁⲩⲱ ⲛⲉⲙⲛ̅ ⲗⲁⲁⲩ ⲛ̅ⲧⲟⲟⲧϥ̅ ϩⲛ̅ ⲧⲉϥϭⲓϫ ⲙ̅ⲡⲉϥⲧⲁⲙⲉ ⲡⲉϥⲉⲓⲱⲧ ⲇⲉ ⲙⲛ̅ ⲧⲉϥⲙⲁⲁⲩ
  ⲉⲡⲉⲛⲧⲁϥⲁⲁϥ <span style="color:#b00e23">(ⲍ̅)</span> ⲁⲩⲱ ⲁⲩⲉⲓ ⲉϩⲣⲁⲓ̈ ⲁⲩϣⲁϫⲉ ⲙⲛ̅
  ⲧⲉⲥϩⲓⲙⲉ ⲁ ⲡϩⲱⲃ ⲥⲟⲟⲩⲧⲛ̅ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲥⲁⲙⲯⲱⲛ <span style=
  "color:#b00e23">(ⲏ̅)</span> ⲁϥⲕⲧⲟϥ ⲇⲉ ⲙⲛ̅ⲛ̅ⲥⲁ ϩⲉⲛϩⲟⲟⲩ ⲉϫⲓⲧⲥ̅ ⲁⲩⲱ ⲁϥⲣⲁⲕⲧϥ̅
  ⲉⲛⲁⲩ ⲉⲡⲉⲡⲧⲱⲙⲁ ⲏ ⲉⲡⲥⲱⲙⲁ ⲙ̅ⲡⲙⲟⲩⲓ̈ ⲁⲩⲱ ⲉⲓⲥ ϩⲏⲏⲧⲉ ⲛⲉⲣⲉ ⲟⲩⲥⲟⲟⲩϩⲥ̅ ⲛⲁϥ ⲛ̅ⲉⲃⲓⲱ ϩⲛ̅
  ⲣⲱϥ ⲙ̅ⲡⲙⲟⲩⲓ̈ ⲙⲛ̅ ⲟⲩⲉⲃⲓⲱ <span style="color:#b00e23">(ⲑ̅)</span> ⲁⲩⲱ ⲁϥϥⲓ
  ⲙ̅ⲡⲉⲃⲓⲱ ⲉϩⲣⲁⲓ̈ ⲉⲧⲟⲟⲧϥ̅ ⲁϥⲙⲟⲟϣⲉ ⲉϥⲟⲩⲱⲙ ⲁⲩⲱ ⲁϥⲃⲱⲕ ⲉⲣⲁⲧϥ̅ ⲙ̅ⲡⲉϥⲉⲓⲱⲧ ⲙⲛ̅ ⲧⲉϥⲙⲁⲁⲩ
  ⲁⲩⲱ ⲁϥϯ ⲛⲁⲩ ⲁⲩⲟⲩⲱⲙ ⲙ̅ⲡϥ̅ⲧⲁⲙⲟⲟⲩ ⲇⲉ ⲛ̅ⲧⲁϥϥⲓ ⲡⲉⲃⲓⲱ ⲉⲃⲟⲗ ϩⲛ̅ ⲧⲧⲁⲡⲣⲟ ⲙ̅ⲡⲟⲩⲓ̈
  <span style="color:#b00e23">(ⲓ̅)</span> ⲁⲩⲱ ⲡⲉϥⲉⲓⲱⲧ ϥⲓ ⲉⲣⲁⲧⲥ̅ ⲛ̅ⲧⲉⲥϩⲓⲙⲉ ⲁⲩⲱ
  ⲥⲁⲙⲯⲱⲛ ⲁϥⲓ̈ⲣⲉ ⲛ̅ⲟⲩϩⲟⲟⲡ ⲙ̅ⲡⲙⲁ ⲉⲧⲙ̅ⲙⲁⲩ ⲛ̅ⲥⲁϣϥ̅ ⲛ̅ϩⲟⲟⲩ ϫⲉ ⲧⲁⲓ̈ ⲧⲉ ⲑⲉ ⲉϣⲁⲣⲉ
  ⲛ̅ϩⲣ̅ϣⲓⲣⲉ ⲁⲁⲥ <span style="color:#b00e23">(ⲓ̅ⲁ̅)</span> ⲁⲩⲱ ⲁⲥϣⲱⲡⲉ ⲛ̅ⲧⲉⲣⲟⲩⲛⲁⲩ
  ⲉⲣⲟϥ ⲁⲩϫⲓ ⲙ̅ⲙⲁⲁⲃ ⲛ̅ϩⲣϣⲓⲣⲉ ⲁⲩⲱ ⲛ̅ⲛⲉⲩⲛ̅ⲙ̅ⲙⲁϥ <span style=
  "color:#b00e23">(ⲓ̅ⲃ̅)</span> ⲡⲉϫⲉ ⲥⲁⲙⲯⲱⲛ ⲛⲁⲩ ϫⲉ ϯⲛⲁⲧⲁⲩⲟ ⲉⲣⲱⲧⲛ̅ ⲛ̅ⲟⲩⲡⲣⲟⲃⲗⲏⲙⲁ
  ⲁⲩⲱ ϩⲛ̅ ⲟⲩⲃⲱⲗ ⲉⲧⲉⲧⲛ̅ϣⲁⲛⲃⲟⲗϥ̅ ⲉⲣⲟⲓ̈ ϩⲙ̅ ⲡⲥⲁϣϥ̅ ⲛ̅ϩⲟⲟⲩ ⲙ̅ⲡϩⲟⲟⲡ ⲛ̅ⲧⲉⲧⲛ̅ϩⲉ ⲉⲣⲟϥ
  ϯⲛⲁϯ ⲛⲏⲧⲛ̅ ⲙ̅ⲙⲁⲁⲃ ⲛ̅ⲥⲓⲛⲇⲱⲛ ⲁⲩⲱ ⲙ̅ⲙⲁⲁⲃ ⲛ̅ⲥⲧⲟⲗⲏ ⲛ̅ϩⲟⲓ̈ⲧⲉ <span style=
  "color:#b00e23">(ⲓ̅ⲅ̅)</span> ⲉⲧⲉⲧⲛ̅ϣⲁⲛⲧⲙ̅ϭⲙ̅ϭⲟⲙ ⲇⲉ ⲉⲧⲁⲩⲟϥ ⲉⲣⲟⲓ̈ ⲛ̅ⲧⲱⲧⲛ̅
  ⲉⲧⲉⲧⲛⲉϯ ⲛⲁⲓ̈ ⲙ̅ⲙⲁⲁⲃ ⲛ̅ⲥⲓⲛⲇⲱⲛ ⲁⲩⲱ ⲙ̅ⲙⲁⲁⲃ ⲛ̅ⲥⲧⲟⲗⲏ ⲛ̅ϩⲟⲓ̈ⲧⲉ ⲡⲉϫⲁⲩ ⲛⲁϥ ϫⲉ ⲧⲁⲩⲟ
  ⲉⲣⲟⲛ ⲙ̅ⲡⲉⲕⲡⲣⲟⲃⲗⲏⲙⲁ ⲛ̅ⲧⲛ̅ⲥⲱⲧⲙ̅ ⲉⲣⲟϥ <span style="color:#b00e23">(ⲓ̅ⲇ̅)</span>
  ⲡⲉϫⲁϥ ⲛⲁⲩ ϫⲉ ⲟⲩ ⲡⲉ ⲉϣⲁⲩⲟⲩⲟⲙϥ̅ ⲛ̅ⲧⲁϥⲉⲓ ⲉⲃⲟⲗ ϩⲙ̅ ⲡⲉϣⲁϥⲟⲩⲱⲙ ⲁⲩⲱ ⲟⲩⲡⲉⲧϩⲟⲗϭ
  ⲉⲛⲧⲁϥⲉⲓ ⲉⲃⲟⲗ ϩⲙ̅ ⲡϫⲱⲱⲣⲉ ⲁⲩⲱ ⲙ̅ⲡⲟⲩⲉϣ̅ϭⲙ̅ϭⲟⲙ ⲉⲧⲁⲩⲉ ⲡⲉⲡⲣⲟⲃⲗⲏⲙⲁ ϣⲁ ⲡⲙⲉϩϣⲟⲙⲛ̅ⲧ
  ⲛ̅ϩⲟⲟⲩ <span style="color:#b00e23">(ⲓ̅ⲉ̅)</span> ⲁⲥϣⲱⲡⲉ ⲇⲉ ϩⲙ̅ ⲡⲙⲉϩϥⲧⲟⲟⲩ
  ⲛ̅ϩⲟⲟⲩ ⲡⲉϫⲁⲩ ⲛ̅ⲑⲓⲙⲉ ⲛ̅ⲥⲁⲙⲯⲱⲛ ϫⲉ ⲁⲣⲓ̈ϩⲁⲗ ⲙ̅ⲡⲟⲩϩⲁⲓ̈ ⲁⲩⲱ ⲙⲁⲣⲉϥⲧⲁⲩⲟ ⲉⲣⲟ
  ⲙ̅ⲙ̅ⲡⲉϥⲡⲣⲟⲃⲗⲏⲙⲁ ⲙⲏⲡⲱⲥ ⲛ̅ⲧⲛ̅ⲣⲟⲕϩⲉ ⲙⲛ̅ ⲡⲏⲓ̈ ⲙ̅ⲡⲟⲩⲉⲓⲱⲧ ϩⲛ̅ ⲟⲩⲥⲁⲧⲉ ⲏ
  ⲉⲛⲧⲁⲧⲉⲧⲛ̅ⲧⲁϩⲙⲛ̅ ⲉⲁⲁⲛ ⲛ̅ϩⲏⲕⲉ <span style="color:#b00e23">(ⲓ̅ⲋ̅)</span> ⲁⲩⲱ
  ⲑⲓⲙⲉ ⲛ̅ⲥⲁⲙⲯⲱⲛ ⲁⲥⲣⲓⲙⲉ ⲉϩⲟⲩⲛ ⲉϩⲣⲁϥ ⲉⲥϫⲱ ⲙ̅ⲙⲟⲥ ⲛⲁϥ ϫⲉ ⲁϩⲣⲟⲕ ⲁⲕⲙⲉⲥⲧⲱⲓ̈ ϩⲓ ⲛⲁⲓ̈
  ⲁⲩⲱ ⲙ̅ⲡⲕ̅ⲙⲉⲣⲓⲧ ⲉⲧⲃⲉ ⲟⲩ ⲡⲉⲕⲡⲣⲟⲃⲗⲏⲙⲁ ⲉⲛⲧⲁⲕⲧⲁⲩⲟϥ ⲉⲛ̅ϣⲏⲣⲉ ⲙ̅ⲡⲁⲗⲁⲟⲥ ⲙ̅ⲡⲕ̅ⲧⲁⲩⲟϥ
  ⲉⲣⲟⲓ̈ ⲡⲉϫⲉ ⲥⲁⲙⲯⲱⲛ ⲛⲁⲥ ϫⲉ ⲉϣϫⲉ ⲡⲁⲉⲓⲱⲧ ⲙⲛ̅ ⲧⲁⲙⲁⲁⲩ ⲙ̅ⲡⲓ̈ⲧⲁⲩⲟϥ ⲉⲣⲟⲟⲩ ⲧⲁϫⲟⲟϥ ⲛ̅ⲧⲟ
  ⲉⲣⲟ <span style="color:#b00e23">(ⲓ̅ⲍ̅)</span> ⲁⲩⲱ ⲁⲥϭⲱ ⲉⲥⲣⲓⲙⲉ ⲉϩⲟⲩⲛ ⲉϩⲣⲁϥ
  ⲙ̅ⲡⲥⲁϣϥ ⲛ̅ϩⲟⲟⲩ ⲉⲣⲉ ⲛ̅ϩⲟⲟⲡ ϣⲟⲟⲡ ⲛ̅ϩⲏⲧⲟⲩ ⲁⲩⲱ ⲁⲥϣⲱⲡⲉ ϩⲙ̅ ⲡⲙⲉϩⲥⲁϣϥ̅ ⲛ̅ϩⲟⲟⲩ
  ⲁϥⲧⲁⲩⲟϥ ⲉⲣⲟⲥ ⲉⲃⲟⲗ ϫⲉ ⲁⲥϭⲱ ⲉⲥⲉⲛⲱⲭⲗⲓ ⲛⲁϥ ⲛ̅ⲧⲟⲥ ϩⲱⲱⲥ ⲁⲥϫⲟⲟϥ ⲉⲛ̅ϣⲏⲣⲉ ⲙ̅ⲡⲉⲥⲗⲁⲟⲥ
  <span style="color:#b00e23">(ⲓ̅ⲏ̅)</span> ⲁⲩⲱ ⲡⲉϫⲁⲩ ⲛⲁϥ ⲛ̅ϭⲓ ⲛ̅ⲣⲱⲙⲉ ⲛ̅ⲧⲡⲟⲗⲓⲥ
  ϩⲙ̅ ⲡⲙⲉϩⲥⲁϣϥ̅ ⲛ̅ϩⲟⲟⲩ ⲉⲙⲡⲁⲧⲉ ⲡⲣⲏ ϩⲱⲧⲡ̅ ⲉⲩϫⲱ ⲙ̅ⲙⲟⲥ ϫⲉ ⲟⲩ ⲡⲉⲧϩⲟⲗϭ ⲉⲡⲉⲃⲓⲱ ⲁⲩⲱ ⲟⲩ
  ⲡⲉⲧϫⲟⲟⲣ ⲉⲡⲙⲟⲩⲓ̈ ⲡⲉϫⲉ ⲥⲁⲙⲯⲱⲛ ⲛⲁⲩ ϫⲉ ⲉⲛⲉ ⲙ̅ⲡⲉⲧⲛ̅ⲥⲕⲁⲓ ϩⲛ̅ ⲧⲁⲃⲁϩⲥⲉ ⲉⲛⲉⲧⲉⲧⲛⲁⲉⲓⲙⲉ
  ⲁⲛ ⲡⲉ ⲉⲡⲁⲡⲣⲟⲃⲗⲏⲙⲁ <span style="color:#b00e23">(ⲓ̅ⲑ̅)</span> ⲁⲩⲱ ⲡⲉⲡⲛ̅ⲁ̅
  ⲙⲡϫⲟⲉⲓⲥ ⲁϥⲉⲓ ⲉϩⲣⲁⲓ̈ ⲉϫⲱϥ ⲁϥⲧⲱⲟⲩⲛ ⲁϥⲉⲓ ⲉϩⲣⲁⲓ̈ ⲉⲁⲥⲕⲁⲗⲱⲛ ⲁϥⲙⲟⲩⲟⲩⲧ ⲉⲃⲟⲗ ⲛ̅ϩⲏⲧⲟⲩ
  ⲙ̅ⲙⲁⲁⲃ ⲛ̅ⲣⲱⲙⲉ ⲁϥϫⲓ ⲛ̅ⲛⲉⲩϩⲟⲓ̈ⲧⲉ ⲁϥϯ ⲛⲉⲩⲥⲧⲟⲗⲏ ⲛ̅ⲛⲉⲛⲧⲁⲩⲧⲁⲩⲟ ⲙ̅ⲡⲉⲡⲣⲟⲃⲗⲏⲙⲁ ⲁⲩⲱ
  ⲥⲁⲙⲯⲱⲛ ⲁϥⲛⲟⲩϭⲥ̅ ϩⲛ̅ ⲟⲩϭⲱⲛⲧ̅ ⲁϥⲧⲱⲟⲩⲛ ⲁϥⲉⲓ ⲉϩⲣⲁⲓ̈ ⲉⲡⲏⲓ̈ ⲙ̅ⲡⲉϥⲉⲓⲱⲧ <span style=
  "color:#b00e23">(ⲕ̅)</span> ⲁⲩⲱ ⲑⲓⲙⲉ ⲛ̅ⲥⲁⲙⲯⲱⲛ ⲁⲥϩⲙⲟⲟⲥ ⲙⲛ̅ ⲟⲩⲁ ⲛ̅ⲛⲉϥϣⲃⲉⲉⲣ
  ⲉⲛⲧⲁϥⲣ̅ϣⲃⲏⲣ ⲉⲣⲟⲟⲩ</p>

  <h3 id="judges15">15</h3>

  <p><span style="color:#b00e23">(ⲁ̅)</span> ⲁⲥϣⲱⲡⲉ ⲙⲛ̅ⲛ̅ⲥⲁ ϩⲉⲛϩⲟⲟⲩ ⲛ̅ⲛⲉϩⲟⲟⲩ
  ⲛ̅ⲉϩⲥ̅ⲥⲟⲩⲟ ⲥⲁⲙⲯⲱⲛ ⲁϥϭⲙ̅ ⲡϣⲓⲛⲉ ⲛ̅ⲧⲉϥⲥϩⲓⲙⲉ ϩⲛ̅ ⲟⲩⲙⲁⲥ ⲛ̅ⲃⲁⲁⲙⲡⲉ ⲉϥϫⲱ ⲙ̅ⲙⲟⲥ ϫⲉ
  ϯⲛⲁⲃⲱⲕ ⲉϩⲟⲩⲛ ϣⲁ ⲧⲁⲥϩⲓⲙⲉ ⲉⲡⲧⲁⲙⲓⲟⲛ ⲁⲩⲱ ⲙ̅ⲡⲉ ⲡⲉⲥⲉⲓⲱⲧ ⲕⲁⲁϥ ⲉⲧⲣⲉϥⲃⲱⲕ ⲉϩⲟⲩⲛ ⲛⲁⲥ
  <span style="color:#b00e23">(ⲃ̅)</span> ⲁⲩⲱ ⲡⲉⲥⲉⲓⲱⲧ ⲡⲉϫⲁϥ ⲛⲁϥ ϫⲉ ⲛ̅ⲧⲁⲓ̈ϫⲟⲟⲥ
  ϫⲉ ϩⲛ̅ ⲟⲩⲙⲟⲥⲧⲉ ⲁⲕⲙⲉⲥⲧⲱⲥ ⲁⲓ̈ⲧⲁⲁⲥ ⲛ̅ⲟⲩⲁ ⲛ̅ⲛⲉⲕϣⲃⲉⲉⲣ ⲙⲏ ⲛ̅ⲧⲉⲥⲕⲟⲩⲓ̈ ⲛ̅ⲥⲱⲛⲉ ⲛⲁⲛⲟⲩⲥ
  ⲁⲛ ⲉⲣⲟⲥ ⲉⲡⲙⲁ ⲛ̅ⲧⲏ <span style="color:#b00e23">(ⲅ̅)</span> ⲡⲉϫⲉ ⲥⲁⲙⲯⲱⲛ ⲛⲁⲩ ϫⲉ
  ⲙⲛ̅ⲛⲟⲃⲓ ⲉⲣⲟⲓ̈ ⲧⲉⲛⲟⲩ ⲛ̅ⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ ϫⲉ ⲁⲛⲟⲕ ϯⲛⲁⲉⲓⲣⲉ ⲛⲙ̅ⲙⲁⲩ ⲛ̅ϩⲉⲛⲡⲉⲑⲟⲟⲩ
  <span style="color:#b00e23">(ⲇ̅)</span> ⲁϥϭⲱⲡⲉ ⲛ̅ϣⲙ̅ⲧϣⲉ ⲛ̅ⲃⲁϣⲟⲣ ⲁϥϫⲓ
  ⲛ̅ϩⲉⲛⲗⲁⲙⲡⲁⲥ ⲁϥⲙⲟⲩⲣ ⲛ̅ⲟⲩⲥⲁⲧ ⲉϩⲟⲩⲛ ⲉⲩⲥⲁⲧ ⲁϥⲕⲱ ⲛ̅ⲟⲩⲗⲁⲙⲡⲁⲥ ϩⲛ̅ ⲧⲙⲏⲧⲉ ⲙ̅ⲡⲥⲁⲧ ⲥⲛⲁⲩ
  ⲉⲁϥⲙⲟⲣⲥ̅ ⲉϩⲟⲩⲛ ⲉⲣⲟⲟⲩ <span style="color:#b00e23">(ⲉ̅)</span> ⲁϥϫⲉⲣⲉ ⲟⲩⲕⲱϩⲧ
  ϩⲛ̅ ⲛ̅ⲗⲁⲙⲡⲁⲥ ⲁϥϫⲟⲟⲩⲥⲟⲩ ⲉϩⲟⲩⲛ ⲉⲛ̅ϩⲙⲥ̅ ⲛ̅ⲁⲗⲗⲟⲫⲩⲗⲟⲥ ⲁⲩⲣⲱⲕϩ̅ ϫⲓⲛ ⲟⲩϫⲛⲟⲟⲩ ϣⲁ
  ϩⲉⲛϩⲙⲥ̅ ⲉⲩⲣⲏⲧ ⲁⲩⲱ ϣⲁ ⲙ̅ⲙⲁ ⲛ̅ⲉⲗⲟⲟⲗⲉ ⲙⲛ̅ ⲛ̅ⲃⲱ ⲛ̅ϫⲟⲉⲓⲧ <span style=
  "color:#b00e23">(ⲋ̅)</span> ⲛ̅ⲁⲗⲗⲟⲫⲩⲗⲟⲥ ⲇⲉ ⲡⲉϫⲁⲩ ⲛ̅ⲛⲉⲩⲉⲣⲏⲩ ϫⲉ ⲛⲓⲙ ⲡⲉⲛⲧⲁϥⲣ̅
  ⲛⲁⲓ̈ ⲛⲁⲛ ⲡⲉϫⲁⲩ ϫⲉ ⲥⲁⲙⲯⲱⲛ ⲡⲉⲛⲧⲁϥϫⲓ ⲧϣⲉⲉⲣⲉ ⲛ̅ⲑⲁⲙⲛⲓⲡⲉ ⲉⲃⲟⲗ ϫⲉ ⲁϥϫⲓ ⲧⲉϥⲥϩⲓⲙⲉ
  ⲛ̅ⲟⲩⲁ ⲛ̅ⲛⲉϥϣⲃⲉⲉⲣ ⲁⲩⲱ ⲛ̅ⲁⲗⲗⲟⲫⲩⲗⲟⲥ ⲁⲩⲃⲱⲕ ⲉϩⲣⲁⲓ̈ ⲁⲩⲣⲟⲕⲥ̅ ⲙⲛ̅ ⲡⲉⲥⲕⲉⲓⲱⲧ ϩⲛ̅
  ⲟⲩⲕⲱϩⲧ̅ <span style="color:#b00e23">(ⲍ̅)</span> ⲡⲉϫⲉ ⲥⲁⲙⲯⲱⲛ ⲛⲁⲩ ϫⲉ
  ⲉⲧⲉⲧⲛ̅ϣⲁⲛⲉⲓⲣⲉ ϩⲓⲛⲁⲓ̈ ⲙ̅ⲡⲁⲟⲩⲱϣ ⲁⲛ ⲡⲉ ⲁⲗⲗⲁ ⲁⲛⲟⲕ ϯⲛⲁⲉⲓⲣⲉ ⲙ̅ⲡⲁⲕⲃⲁ ϩⲙ̅ ⲡⲟⲩⲁ ⲡⲟⲩⲁ
  ⲙ̅ⲙⲱⲧⲛ̅ ⲙⲛ̅ⲛ̅ⲥⲱⲥ ⲛ̅ⲧⲁⲱⲗ ⲉⲃⲟⲗ <span style="color:#b00e23">(ⲏ̅)</span> ⲁⲩⲱ
  ⲁϥⲡⲧⲁⲥⲥⲉ ⲙ̅ⲙⲟⲟⲩ ⲉⲁϥϩⲓⲟⲩⲉ ⲛ̅ⲥⲁ ⲛⲉⲩⲥⲏϥⲉ ⲉϫⲛ̅ ⲛⲉⲩⲙⲏⲣⲟⲥ ⲛ̅ⲟⲩⲛⲟϭ ⲉⲙⲁⲧⲉ ⲙ̅ⲡⲗⲏⲅⲏ ⲁⲩⲱ
  ⲥⲁⲙⲯⲱⲛ ⲁϥⲉⲓ ⲉϩⲣⲁⲓ̈ ⲁϥϩⲙⲟⲟⲥ ϩⲁⲧⲉ ⲧⲡⲉⲧⲣⲁ ⲛ̅ⲁⲓⲇⲁⲙ <span style=
  "color:#b00e23">(ⲑ̅)</span> ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲉⲓ ⲉϩⲣⲁⲓ̈ ⲁⲩⲃⲱⲕ ⲉⲙⲓϣⲉ ⲙⲛ̅ ⲓ̈ⲟⲩⲇⲁ
  ⲁⲩϭⲱ ϩⲙ̅ ⲡⲙⲁ ⲉⲧⲟⲩⲙⲟⲩⲧⲉ ⲉⲣⲟϥ ϫⲉ ⲙ̅ⲣⲟⲩⲟϭⲉ <span style=
  "color:#b00e23">(ⲓ̅)</span> ⲡⲉϫⲉ ⲛ̅ⲣⲱⲙⲉ ⲛ̅ⲓ̈ⲟⲩⲇⲁⲥ ⲛⲁⲩ ϫⲉ ⲉⲧⲃⲉ ⲟⲩ ⲁⲧⲉⲧⲛ̅ⲉⲓ
  ⲉϩⲣⲁⲓ̈ ⲉⲙⲓϣⲉ ⲛⲙ̅ⲙⲁⲛ ⲡⲉϫⲉ ⲛ̅ⲁⲗⲗⲟⲫⲩⲗⲟⲥ ⲛⲁⲩ ϫⲉ ⲛ̅ⲧⲁⲛⲉⲓ ⲉϩⲣⲁⲓ̈ ⲉⲙⲟⲩⲣ ⲛ̅ⲥⲁⲙⲯⲱⲛ ⲁⲩⲱ
  ⲉⲉⲓⲣⲉ ⲛⲁϥ ⲕⲁⲧⲁ ⲑⲉ ⲉⲛⲧⲁϥⲁⲁⲥ ⲛⲁⲛ <span style="color:#b00e23">(ⲓ̅ⲁ̅)</span> ⲁⲩⲱ
  ⲙⲁⲁⲃ ⲛ̅ϣⲉ ⲛ̅ⲣⲱⲙⲉ ⲉⲃⲟⲗ ϩⲛ̅ ⲓ̈ⲟⲩⲇⲁ ⲁⲩⲉⲓ ⲉϩⲣⲁⲓ̈ ⲉⲡⲟⲩⲱϣ ⲛ̅ⲧⲡⲉⲧⲣⲁ ⲛ̅ⲁⲓⲇⲁⲙ ⲡⲉϫⲁⲩ
  ⲛ̅ⲥⲁⲙⲯⲱⲛ ϫⲉ ⲛⲅ̅ⲥⲟⲟⲩⲛ ⲁⲛ ϫⲉ ⲛ̅ⲁⲗⲗⲟⲫⲩⲗⲟⲥ ⲥⲉⲟ ⲛ̅ϫⲟⲉⲓⲥ ⲉⲣⲟⲛ ⲁⲩⲱ ⲟⲩ ⲡⲉ ⲡⲉⲓϩⲱⲃ
  ⲉⲛⲧⲁⲕⲁⲁϥ ⲛⲁⲛ ⲡⲉϫⲉ ⲥⲁⲙⲯⲱⲛ ⲛⲁⲩ ϫⲉ ⲕⲁⲧⲁ ⲑⲉ ⲉⲛⲧⲁⲩⲁⲁⲥ ⲛⲁⲓ̈ ⲧⲁⲓ̈ ⲧⲉ ⲑⲉ ⲉⲛⲧⲁⲓ̈ⲁⲁⲥ
  ⲛⲁⲩ <span style="color:#b00e23">(ⲓ̅ⲃ̅)</span> ⲁⲩⲱ ⲡⲉϫⲁⲩ ⲛⲁϥ ϫⲉ ⲉⲛⲧⲁⲛⲉⲓ ⲉϩⲣⲁⲓ̈
  ⲉⲙⲟⲣⲕ̅ ⲉⲧⲁⲁⲕ ⲉϩⲣⲁⲓ̈ ⲉⲧⲟⲟⲧⲟⲩ ⲛ̅ⲁⲗⲗⲟⲫⲩⲗⲟⲥ ⲡⲉϫⲉ ⲥⲁⲙⲯⲱⲛ ⲛⲁⲩ ϫⲉ ⲱⲣⲕ̅ ⲛⲁⲓ̈ ϫⲉ
  ⲛ̅ⲧⲱⲧⲛ̅ ⲛ̅ⲧⲉⲛⲁⲙⲟⲩⲟⲩⲧ ⲁⲛ ⲙ̅ⲙⲟⲓ̈ ⲁⲗⲗⲁ ⲉⲧⲉⲧⲛⲁⲧⲁⲁⲧ ⲉϩⲣⲁⲓ̈ ⲉⲧⲟⲟⲧⲟⲩ <span style=
  "color:#b00e23">(ⲓ̅ⲅ̅)</span> ⲁⲩⲱ ⲁⲩⲱⲣⲕ̅ ⲛⲁϥ ⲉⲩϫⲱ ⲙ̅ⲙⲟⲥ ϫⲉ ⲛ̅ⲧⲛ̅ⲛⲁⲙⲟⲟⲩⲧⲕ̅ ⲁⲛ
  ⲁⲗⲗⲁ ⲉⲛⲁⲥⲟⲛϩⲕ̅ ⲛ̅ⲧⲛ̅ⲧⲁⲁⲕ ⲉϩⲣⲁⲓ̈ ⲉⲧⲟⲟⲧⲟⲩ ϩⲛ̅ ⲟⲩⲙⲟⲩ ⲇⲉ ⲛ̅ⲧⲛⲁⲙⲟⲟⲩⲧⲕ̅ ⲁⲛ ⲁⲩⲱ
  ⲁⲩⲥⲟⲛϩϥ̅ ϩⲛ̅ ⲛⲟⲩϩ ⲥⲛⲁⲩ ⲛ̅ⲃⲣ̅ⲣⲉ ⲁⲩⲛ̅ⲧϥ̅ ⲉϩⲣⲁⲓ̈ ϩⲛ̅ ⲧⲡⲉⲧⲣⲁ ⲉⲧⲙ̅ⲙⲁⲩ <span style=
  "color:#b00e23">(ⲓ̅ⲇ̅)</span> ⲁϥⲉⲓ ϣⲁ ϩⲣⲁⲓ̈ ⲉⲡⲙⲁ ⲉⲧⲟⲩⲙⲟⲩⲧⲉ ⲉⲣⲟϥ ϫⲉ ⲙ̅ⲣⲟⲩⲟϭⲉ
  ⲁⲩⲱ ⲛ̅ⲁⲗⲗⲟⲫⲩⲗⲟⲥ ⲁⲩⲛⲉϫⲗⲟⲩⲗⲁⲓ̈ ⲉⲃⲟⲗ ⲁⲩⲡⲱⲧ ⲉϩⲟⲩⲛ ⲉⲣⲟϥ ⲡⲉⲡⲛ̅ⲁ̅ ⲇⲉ ⲙ̅ⲡϫⲟⲉⲓⲥ ⲁϥⲉⲓ
  ⲉϩⲣⲁⲓ̈ ⲉϫⲱϥ ⲛ̅ⲛⲟⲩϩ ⲉⲧⲙⲏⲣ ⲉⲛⲉϭⲃⲟⲓ̈ ⲁⲩⲣ̅ⲑⲉ ⲛ̅ⲟⲩⲗⲁⲥ ⲉϣⲁϥⲙⲟⲩϩ ϩⲛ̅ ⲟⲩⲕⲱϩⲧ̅ ⲁⲛ ⲛⲟⲩϩ
  ⲃⲱⲗ ⲉⲃⲟⲗ ϩⲛ̅ ⲛⲉϥϭⲃⲟⲓ̈ <span style="color:#b00e23">(ⲓ̅ⲉ̅)</span> ⲁϥϩⲉ
  ⲉⲩⲙ̅ⲣ̅ⲟⲩⲟϭⲉ ⲛ̅ⲓ̈ⲱ ⲉⲥⲛⲏϫ ϩⲓ ⲡⲉⲥⲏⲧ ⲁϥⲥⲟⲩⲧⲛ̅ ⲧⲟⲟⲧϥ̅ ⲉⲃⲟⲗ ⲁϥϫⲓⲧⲥ̅ ⲁⲩⲱ ⲁϥⲣⲱϩⲧ̅
  ⲛ̅ϩⲏⲧⲥ̅ ⲙ̅ⲙⲏⲧ ⲛ̅ϣⲉ ⲛ̅ⲣⲱⲙⲉ <span style="color:#b00e23">(ⲓ̅ⲋ̅)</span> ⲡⲉϫⲉ
  ⲥⲁⲙⲯⲱⲛ ϫⲉ ϩⲛ̅ ⲟⲩⲙ̅ⲣ̅ⲟⲩⲟϭⲉ ⲛ̅ⲓ̈ⲱ ϩⲛ̅ ⲟⲩϥⲱⲧⲉ ⲁⲓ̈ϥⲱⲧⲉ ⲉⲃⲟⲗ ⲛ̅ⲛ̅ⲁⲗⲗⲟⲫⲩⲗⲟⲥ ϫⲉ ϩⲛ̅
  ⲧⲙ̅ⲣ̅ⲟⲩⲟϭⲉ ⲙ̅ⲡⲉⲓⲱ ⲁⲓ̈ⲡⲁⲧⲁⲥⲥⲉ ⲛ̅ϣⲟ ⲛ̅ⲣⲱⲙⲉ <span style=
  "color:#b00e23">(ⲓ̅ⲍ̅)</span> ⲁⲩⲱ ⲛ̅ⲧⲉⲣⲉϥⲟⲩⲱ ⲉϥϣⲁϫⲉ ⲉϥⲛⲟⲩϫⲉ ⲛ̅ⲧⲙ̅ⲣ̅ⲟⲩⲟϭⲉ ⲉⲃⲟⲗ
  ϩⲛ̅ ⲧⲉϥϭⲓϫ ⲁϥⲙⲟⲩⲧⲉ ⲉⲡⲙⲁ ⲉⲧⲙ̅ⲙⲁⲩ ϫⲉ ⲧⲁⲛϩⲁⲓⲣⲉⲥⲓⲥ ⲏ ⲑⲁⲧⲃⲉⲥ ⲛ̅ⲧⲙ̅ⲣ̅ⲟⲩⲟϭⲉ
  <span style="color:#b00e23">(ⲓ̅ⲏ̅)</span> ⲁϥⲉⲓⲃⲉ ⲇⲉ ⲉⲙⲁⲧⲉ ⲁⲩⲱ ⲁϥⲱϣ ⲉϩⲣⲁⲓ̈
  ⲉⲡϫⲟⲓ̈ⲥ ⲉϥϫⲱ ⲙ̅ⲙⲟⲥ ϫⲉ ⲛ̅ⲧⲟⲕ ⲡⲉ ⲛ̅ⲧⲁⲕϯ ⲙ̅ⲡⲉⲓⲛⲟϭ ⲛ̅ⲟⲩϫⲁⲓ̈ ϩⲛ̅ ⲧϭⲓϫ ⲙ̅ⲡⲉⲕϩⲙ̅ϩⲁⲗ
  ⲁⲩⲱ ⲧⲉⲛⲟⲩ ⲉⲓ̈ⲛⲁⲙⲟⲩ ϩⲁ ⲡⲉⲓⲃⲉ ⲛ̅ⲧⲁϩⲉ ⲉϩⲣⲁⲓ̈ ⲉⲧⲟⲟⲧⲟⲩ ⲛ̅ⲛⲉⲓⲁⲧⲥⲃ̅ⲃⲉ <span style=
  "color:#b00e23">(ⲓ̅ⲑ̅)</span> ⲁⲩⲱ ⲡⲛⲟⲩⲧⲉ ⲁϥⲟⲩⲱⲛ ⲙ̅ⲡϩⲁⲧ ⲉⲧϩⲏ ⲡⲙⲁ ⲛ̅ⲧⲙ̅ⲣ̅ⲟⲩⲟϭⲉ
  ⲁⲩⲙⲟⲟⲩ ⲉⲓ ⲉⲃⲟⲗ ⲛ̅ϩⲏⲧⲥ̅ ⲁϥⲥⲱ ⲁ ⲡⲉϥⲡⲛ̅ⲁ̅ ⲥⲙⲛ̅ⲧϥ̅ ⲁϥⲱⲛϩ̅ ⲉⲧⲃⲉ ⲡⲁⲓ̈ ⲁϥⲙⲟⲩⲧⲉ
  ⲉⲡⲉⲥⲣⲁⲛ ϫⲉ ⲧⲡⲏⲅⲏ ⲙ̅ⲡⲉⲧⲉ ⲡⲉⲓⲕⲁⲗⲓ ⲧⲁⲓ̈ ⲉⲥϣⲟⲟⲡ ϩⲙ̅ ⲡⲙⲁ ⲉⲧⲙ̅ⲙⲁⲩ ⲉⲧⲉ ⲡⲙⲁ
  ⲛ̅ⲧⲙ̅ⲣ̅ⲟⲩⲟϭⲉ ϣⲁ ϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ <span style="color:#b00e23">(ⲕ̅)</span>
  ⲁⲩⲱ ⲁϥⲕⲣⲓⲛⲉ ⲙ̅ⲡⲓ̈ⲥⲣⲁⲏⲗ ϩⲛ̅ ⲛⲉϩⲟⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ ⲛ̅ϫⲟⲩⲧⲏ ⲛ̅ⲣⲟⲙⲡⲉ</p>

  <h3 id="judges16">16</h3>

  <p><span style="color:#b00e23">(ⲁ̅)</span> ⲁⲩⲱ ⲥⲁⲙⲯⲱⲛ ⲁϥⲃⲱⲕ ⲉϩⲣⲁⲓ̈ ⲉⲅⲁⲍⲁ
  ⲁϥⲛⲁⲩ ϩⲙ̅ ⲡⲙⲁ ⲉⲧⲙ̅ⲙⲁⲩ ⲉⲩⲥϩⲓⲙⲉ ⲙ̅ⲡⲟⲣⲛⲏ ⲁϥⲃⲱⲕ ⲉϩⲟⲩⲛ ϣⲁⲣⲟⲥ <span style=
  "color:#b00e23">(ⲃ̅)</span> ⲁⲩⲧⲁⲙⲉ ⲛ̅ⲣⲱⲙⲉ ⲇⲉ ⲛ̅ⲅⲁⲍⲁ ⲉⲩϫⲱ ⲙ̅ⲙⲟⲥ ⲛⲁⲩ ϫⲉ ⲁ
  ⲥⲁⲙⲯⲱⲛ ⲉⲓ ⲉϩⲣⲁⲓ̈ ⲉⲡⲉⲓⲙⲁ ⲁⲩⲕⲱⲧⲉ ⲉⲡⲏⲓ̈ ⲁⲩϭⲱⲣϭ̅ ⲉⲣⲟϥ ⲛ̅ⲧⲉⲩϣⲏ ⲧⲏⲣⲥ̅ ϩⲛ̅ ⲧⲡⲩⲗⲏ
  ⲛ̅ⲧⲡⲟⲗⲓⲥ ⲁⲩⲱ ⲙ̅ⲡⲟⲩϣⲁϫⲉ ⲛ̅ⲧⲉⲩϣⲏ ⲧⲏⲣⲥ̅ ⲉⲩϫⲱ ⲙ̅ⲙⲟⲥ ϫⲉ ⲉⲣϣⲁⲛⲡⲥⲟⲩ ⲛ̅ⲧⲟⲟⲩⲉ ⲉⲓ
  ⲉϩⲣⲁⲓ̈ ⲙⲁⲣⲉⲛⲧⲱⲟⲩⲛ ⲛ̅ⲧⲛ̅ϩⲟⲧⲃⲉϥ <span style="color:#b00e23">(ⲅ̅)</span> ⲁⲩⲱ
  ⲥⲁⲙⲯⲱⲛ ⲁϥⲛ̅ⲕⲟⲧⲕ̅ ϣⲁ ⲧⲡⲁϣⲉ ⲛ̅ⲧⲉⲩϣⲏ ⲁϥⲧⲱⲟⲩⲛ ⲇⲉ ϩⲛ̅ ⲧⲡⲁϣⲉ ⲛ̅ⲧⲉⲩϣⲏ ⲁϥϯ ⲧⲟⲟⲧϥ̅
  ⲛ̅ⲛ̅ⲣⲟ ⲛ̅ⲧⲡⲩⲗⲏ ⲛ̅ⲧⲡⲟⲗⲓⲥ ⲙⲛ̅ ⲧⲟⲩⲉϭⲣⲟ ⲥⲛ̅ⲧⲉ ⲁϥϥⲓⲧⲟⲩ ⲙⲛ̅ ⲡⲉⲩⲙⲟⲭⲗⲟⲥ ⲁϥⲧⲁⲗⲟⲟⲩ ⲉϫⲙ̅
  ⲡⲉϥⲛⲁϩⲃ̅ ⲁϥⲛ̅ⲧⲟⲩ ⲉϫⲙ̅ ⲡⲕⲟⲟϩ ⲙ̅ⲡⲧⲟⲟⲩ ⲡⲉⲧⲙ̅ⲡϩⲟ ⲉⲃⲟⲗ ⲛ̅ⲭⲉⲃⲣⲱⲛ ⲁϥⲕⲁⲁⲩ ⲙ̅ⲡⲙⲁ
  ⲉⲧⲙ̅ⲙⲁⲩ <span style="color:#b00e23">(ⲇ̅)</span> ⲁⲥϣⲱⲡⲉ ⲇⲉ ⲙⲛ̅ⲛ̅ⲥⲁ ⲛⲁⲓ̈ ⲁϥⲙⲉⲣⲉ
  ⲟⲩⲥϩⲓⲙⲉ ϩⲙ̅ ⲡⲉⲭⲓⲙⲁⲣⲣⲟⲥ ⲛ̅ⲥⲱⲣⲏⲭ ⲉⲡⲉⲥⲣⲁⲛ ⲡⲉ ⲇⲁⲗⲓⲗⲁ <span style=
  "color:#b00e23">(ⲉ̅)</span> ⲁⲩⲱ ⲛ̅ⲁⲣⲭⲱⲛ ⲛ̅ⲛ̅ⲁⲗⲗⲟⲫⲩⲗⲟⲥ ⲁⲩⲃⲱⲕ ⲛⲁⲥ ⲉϩⲣⲁⲓ̈ ⲡⲉϫⲁⲩ
  ⲛⲁⲥ ϫⲉ ⲁⲣⲓϩⲁⲗ ⲙ̅ⲙⲟϥ ⲛ̅ⲧⲉⲛⲁⲩ ϫⲉ ⲉⲣⲉ ⲧⲉϥⲛⲟϭ ⲛ̅ϭⲟⲙ ϣⲟⲟⲡ ϩⲛ̅ ⲟⲩ ⲁⲩⲱ ⲉⲛⲛⲁϭⲙ̅ϭⲟⲙ
  ⲉϫⲱϥ ϩⲛ̅ ⲟⲩ ⲛ̅ⲧⲛ̅ⲙⲟⲣϥ̅ ϩⲱⲥⲧⲉ ⲛ̅ⲧⲛ̅ⲑⲃ̅ⲃⲓⲟϥ ⲁⲩⲱ ⲁⲛⲟⲛ ⲧⲛ̅ⲛⲁϯ ⲛⲉ ⲛ̅ϣⲟ ⲛ̅ϩⲓⲉⲓⲃ ⲁⲩⲱ
  ϣⲉ ⲛ̅ϩⲁⲧ <span style="color:#b00e23">(ⲋ̅)</span> ⲡⲉϫⲉ ⲇⲁⲗⲓⲗⲁ ⲛ̅ⲥⲁⲙⲯⲱⲛ ϫⲉ
  ⲙⲁⲧⲁⲙⲟⲓ̈ ϫⲉ ⲉⲣⲉ ⲧⲉⲕⲛⲟϭ ⲛ̅ϭⲟⲙ ϩⲛ̅ ⲟⲩ ⲁⲩⲱ ⲉⲩⲛⲁⲙⲟⲣⲕ̅ ϩⲛ̅ ⲟⲩ ⲉⲧⲣⲉⲕⲑⲃ̅ⲃⲓⲟ
  <span style="color:#b00e23">(ⲍ̅)</span> ⲡⲉϫⲉ ⲥⲁⲙⲯⲱⲛ ⲛⲁⲥ ϫⲉ ⲉⲩϣⲁⲛⲙⲟⲣⲧ̅ ⲛ̅ⲥⲁϣϥ̅
  ⲛ̅ⲕⲱⲃϩ̅ ⲉⲩⲗⲏⲕ ⲉⲙⲡⲟⲩⲃⲟⲕⲟⲩ ϯⲛⲁⲣ̅ϭⲱⲃ ⲛ̅ⲧⲁⲣ̅ⲑⲉ ⲛ̅ⲟⲩⲁ ⲛ̅ⲛ̅ⲣⲱⲙⲉ <span style=
  "color:#b00e23">(ⲏ̅)</span> ⲁⲩⲱ ⲛ̅ⲥⲁⲧⲣⲁⲡⲏⲥ ⲛ̅ⲛ̅ⲁⲗⲗⲟⲫⲩⲗⲟⲥ ⲁⲩⲉⲓⲛⲉ ⲛⲁⲥ ⲙ̅ⲡⲥⲁϣϥ̅
  ⲛ̅ⲕⲱⲃϩ̅ ⲉⲙⲡⲁⲧⲟⲩⲃⲟⲕⲟⲩ ⲁⲥⲥⲟⲛϩϥ̅ ⲛ̅ϩⲏⲧⲟⲩ <span style="color:#b00e23">(ⲑ̅)</span>
  ⲡⲉⲙ̅ⲗⲁϩ ϩⲙ̅ ⲡⲧⲁⲙⲓⲟⲛ ⲡⲉϫⲁⲥ ⲛⲁϥ ϫⲉ ⲛ̅ⲁⲗⲗⲟⲫⲩⲗⲟⲥ ⲁⲩⲓ̈ ⲉϫⲱⲕ ⲥⲁⲙⲯⲱⲛ ⲁⲩⲱ ⲁϥⲥⲱⲗⲡ̅
  ⲛ̅ⲛ̅ⲕⲱⲃϩ̅ ⲛ̅ⲑⲉ ⲛ̅ⲟⲩⲁ ⲉϥⲛⲁⲥⲱⲗⲡ̅ ⲛ̅ⲟⲩϩⲱⲥ ⲛ̅ⲗⲁⲥ ⲉⲣϣⲁⲛ ⲟⲩⲕⲱϩⲧ̅ ⲧⲁϩⲟϥ ⲁⲩⲱ
  ⲙ̅ⲡⲟⲩⲉⲓⲙⲉ ⲉⲧⲉϥϭⲟⲙ <span style="color:#b00e23">(ⲓ̅)</span> ⲡⲉϫⲉ ⲇⲁⲗⲓⲗⲁ ⲉϩⲟⲩⲛ
  ϩⲛ̅ ⲥⲁⲙⲯⲱⲛ ϫⲉ ⲉⲓⲥ ϩⲏⲏⲧⲉ ⲁⲕⲣ̅ϩⲁⲗ ⲙ̅ⲙⲟⲓ̈ ⲁⲩⲱ ⲁⲕϣⲁϫⲉ ⲛⲙ̅ⲙⲁⲓ̈ ⲉⲕϫⲓϭⲟⲗ ⲙ̅ⲙⲟⲓ̈
  ⲧⲉⲛⲟⲩ ϭⲉ ⲙⲁⲧⲁⲙⲟⲓ̈ ϫⲉ ⲉⲩⲛⲁⲙⲟⲣⲕ̅ ϩⲛ̅ ⲟⲩ <span style=
  "color:#b00e23">(ⲓ̅ⲁ̅)</span> ⲡⲉϫⲁϥ ⲛⲁⲥ ϫⲉ ϩⲛ̅ ⲟⲩⲥⲱⲛϩ̅ ⲉⲩϣⲁⲛⲥⲟⲛϩⲧ̅ ⲛ̅ⲥⲁϣϥ̅
  ⲛ̅ⲛⲟⲩϩ ⲛ̅ⲃⲣ̅ⲣⲉ ⲉⲙⲡⲁⲧⲟⲩⲣ̅ ⲗⲁⲁⲩ ⲛ̅ϩⲱⲃ ⲛ̅ϩⲏⲧⲟⲩ ϯⲛⲁⲣ̅ϭⲱⲃ ϩⲱ ⲡⲉ ⲛ̅ⲧⲁⲣ̅ⲑⲉ ⲛ̅ⲟⲩⲁ
  ⲛ̅ⲛ̅ⲣⲱⲙⲉ <span style="color:#b00e23">(ⲓ̅ⲃ̅)</span> ⲁⲩⲱ ⲇⲁⲗⲓⲗⲁ ⲁⲥϫⲓ ⲛ̅ⲛⲟⲩϩ
  ⲛ̅ⲃⲣ̅ⲣⲉ ⲁⲥⲥⲟⲛϩϥ̅ ⲛ̅ϩⲏⲧⲟⲩ ⲡⲉϫⲁⲥ ⲛⲁϥ ϫⲉ ⲛ̅ⲁⲗⲗⲟⲫⲩⲗⲟⲥ ⲁⲩⲉⲓ ⲉϫⲱⲕ ⲥⲁⲙⲯⲱⲛ ⲡⲉⲙ̅ⲗⲁϩ ⲇⲉ
  ⲛⲉϥϩⲙⲟⲟⲥ ϩⲙ̅ ⲡⲧⲁⲙⲓⲟⲛ ⲁⲩⲱ ⲁϥⲥⲟⲗⲡⲟⲩ ⲉⲃⲟⲗ ϩⲛ̅ ⲛⲉϥϭⲃⲟⲓ̈ ⲛ̅ⲑⲉ ⲛ̅ⲟⲩϩⲱⲥ <span style=
  "color:#b00e23">(ⲓ̅ⲅ̅)</span> ⲡⲉϫⲉ ⲇⲁⲗⲓⲗⲁ ⲉϩⲟⲩⲛ ϩⲛ̅ ⲥⲁⲙⲯⲱⲛ ϫⲉ ⲉⲓⲥ ϩⲏⲏⲧⲉ ⲟⲛ
  ⲁⲕⲣ̅ϩⲁⲗ ⲙ̅ⲙⲟⲓ̈ ⲁⲩⲱ ⲁⲕϣⲁϫⲉ ⲛⲙ̅ⲙⲁⲓ̈ ϩⲛ̅ ϩⲉⲛϣⲁϫⲉ ⲛ̅ϭⲟⲗ ⲧⲁⲙⲟⲓ̈ ϭⲉ ⲧⲉⲛⲟⲩ ϫⲉ
  ⲉⲩⲛⲁⲙⲟⲣⲕ̅ ϩⲛ̅ ⲟⲩ ⲡⲉϫⲁϥ ⲛⲁⲥ ϫⲉ ⲉⲣϣⲁⲛⲁⲱⲛⲧ̅ ⲙ̅ⲡⲥⲁϣϥ̅ ⲛ̅ⲗⲟⲟⲩ ⲛ̅ϥⲱ ⲛ̅ⲧⲁⲁⲡⲉ ⲙⲛ̅
  ⲧⲕⲉϣⲛ̅ⲧⲉ ⲁⲩⲱ ⲛ̅ⲧⲉⲕⲟⲗϩⲟⲩ ϩⲛ̅ ⲧⲉϣⲙⲟⲩ ⲉϩⲟⲩⲛ ⲉⲧϫⲟ ϯⲛⲁⲣϭⲱⲃ ⲛ̅ⲧⲁⲣ̅ⲑⲉ ⲛ̅ⲟⲩⲁ ⲛ̅ⲛ̅ⲣⲱⲙⲉ
  <span style="color:#b00e23">(ⲓ̅ⲇ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉϥⲧⲁⲁϥ ⲉⲛⲕⲟⲧⲕ̅ ⲁ
  ⲇⲁⲗⲓⲗⲁ ⲁⲥϫⲓ ⲙ̅ⲡⲥⲁϣϥ̅ ⲛ̅ⲗⲟⲟⲩ ⲛ̅ⲧⲉϥⲁⲡⲉ ⲁⲥϣⲟⲛⲧⲟⲩ ⲉϩⲟⲩⲛ ⲉⲧϣⲛ̅ⲧⲉ ⲁⲥⲕⲟⲗϩⲟⲩ ⲛ̅ⲧⲉϣⲙⲟⲩ
  ⲉϩⲟⲩⲛ ⲉⲧϫⲟ ⲡⲉϫⲁⲥ ⲇⲉ ⲛ̅ⲁⲗⲗⲟⲫⲩⲗⲟⲥ ⲁⲩⲉⲓ ⲉϫⲱⲕ ⲥⲁⲙⲯⲱⲛ ⲁⲩⲱ ⲁϥⲛⲉϩⲥⲉ ⲉϩⲣⲁⲓ̈ ϩⲙ̅
  ⲡⲉϥϩⲓ̈ⲛⲏⲃ ⲁϥⲧⲉⲕ ⲛ̅ⲧⲉϣⲙⲟⲩ ⲉⲃⲟⲗ ϩⲛ̅ ⲧϫⲟ ⲉⲣⲉ ⲧϣⲛ̅ⲧⲉ ⲙⲏⲣ ⲉϩⲟⲩⲛ ⲉⲣⲟⲥ ⲁⲩⲱ ⲙ̅ⲡⲟⲩⲉⲓⲙⲉ
  ⲉⲧⲉϥϭⲟⲙ <span style="color:#b00e23">(ⲓ̅ⲉ̅)</span> ⲡⲉϫⲉ ⲇⲁⲗⲓⲗⲁ ⲛ̅ⲥⲁⲙⲯⲱⲛ ϫⲉ ⲡⲱⲥ
  ⲉⲕϫⲱ ⲙ̅ⲙⲟⲥ ϫⲉ ⲁⲓ̈ⲙⲉⲣⲓⲧⲉ ⲁⲩⲱ ⲙ̅ⲡⲉⲕϩⲏⲧ ⲟⲩⲏⲛ ⲁⲛ ⲉϩⲟⲩⲛ ⲉⲣⲟⲓ̈ ⲉⲓⲥ ⲡⲙⲉϩϣⲙⲧ̅ ⲥⲱⲱⲡ ⲡⲉ
  ⲡⲁⲓ̈ ⲉⲕⲣ̅ϩⲁⲗ ⲙ̅ⲙⲟⲓ̈ ⲁⲩⲱ ⲙ̅ⲡⲕ̅ⲧⲁⲙⲟⲓ̈ ϫⲉ ⲉⲣⲉ ⲧⲉⲕⲛⲟϭ ⲛ̅ϭⲟⲙ ϩⲛ̅ ⲟⲩ <span style=
  "color:#b00e23">(ⲓ̅ⲋ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉⲥⲑⲗⲓⲃⲉ ⲙ̅ⲙⲟϥ ⲛ̅ⲧⲉⲩϣⲏ ⲧⲏⲣⲥ̅ ϩⲛ̅
  ⲛⲉⲥϣⲁϫⲉ ⲁⲩⲱ ⲁⲥϩⲉϫϩⲱϫϥ ⲁϥⲡⲁⲕⲉ ⲛ̅ϩⲏⲧ ⲉⲙⲟⲩ <span style=
  "color:#b00e23">(ⲓ̅ⲍ̅)</span> ⲁϥⲟⲩⲱⲛϩ̅ ⲉⲣⲟⲥ ⲙ̅ⲡⲉϥϩⲏⲧ ⲉϥϫⲱ ⲙ̅ⲙⲟⲥ ⲛⲁⲥ ϫⲉ ⲙ̅ⲡⲉ
  ⲡⲉⲛⲓⲡⲉ ⲗⲁⲁⲩ ⲉⲓ ⲉϫⲛ̅ ⲧⲁⲁⲡⲉ ϫⲉ ⲁⲛⲅ̅ ⲟⲩⲛⲁⲍⲉⲓⲣⲁⲓⲟⲥ ⲁⲛⲟⲕ ⲛ̅ⲧⲉ ⲡⲛⲟⲩⲧⲉ ϫⲓⲛ
  ⲉⲓ̈ⲛ̅ϩⲏⲧⲥ̅ ⲛ̅ⲧⲁⲙⲁⲁⲩ ⲉⲓ̈ϣⲁⲛϩⲉⲉⲕ ⲉϫⲱⲓ̈ ϭⲉ ⲧⲁϭⲟⲙ ⲛⲁⲥⲁϩⲱⲥ ⲉⲃⲟⲗ ⲙ̅ⲙⲟⲓ̈ ⲧⲁⲣ̅ϭⲱⲃ ϩⲱⲛ
  ⲧⲁⲣ̅ⲑⲉ ⲛ̅ⲟⲩⲁ ⲛ̅ⲣ̅ⲣⲱⲙⲉ ⲧⲏⲣⲟⲩ <span style="color:#b00e23">(ⲓ̅ⲏ̅)</span> ⲁⲩⲱ
  ⲇⲁⲗⲓⲗⲁ ⲁⲥⲉⲓⲙⲉ ϫⲉ ⲁϥⲟⲩⲱⲛϩ̅ ⲉⲣⲟⲥ ⲙ̅ⲡⲉϥϩⲏⲧ ⲧⲏⲣϥ̅ ⲁⲥⲙⲟⲩⲧⲉ ⲉⲛ̅ⲁⲣⲭⲱⲛ ⲛ̅ⲛ̅ⲁⲗⲗⲟⲫⲩⲗⲟⲥ
  ⲉⲥϫⲱ ⲙ̅ⲙⲟⲥ ϫⲉ ⲁⲙⲏⲓⲧⲛ̅ ⲛⲁⲓ̈ ⲉϩⲣⲁⲓ̈ ⲙ̅ⲡⲉⲓⲕⲉⲥⲟⲡ ϫⲉ ⲁϥⲟⲩⲱⲛϩ̅ ⲉⲣⲟⲓ̈ ⲙ̅ⲡⲉϥϩⲏⲧ ⲧⲏⲣϥ̅
  ⲁⲩⲉⲓ [ <span style="color:#b00e23">(ⲓ̅ⲑ̅)</span> <span style=
  "color:#b00e23">(ⲕ̅)</span> <span style="color:#b00e23">(ⲕ̅ⲁ̅)</span>
  <span style="color:#b00e23">(ⲕ̅ⲃ̅)</span> <span style=
  "color:#b00e23">(ⲕ̅ⲅ̅)</span> <span style="color:#b00e23">(ⲕ̅ⲇ̅)</span>
  <span style="color:#b00e23">(ⲕ̅ⲉ̅)</span> <span style=
  "color:#b00e23">(ⲕ̅ⲋ̅)</span> <span style="color:#b00e23">(ⲕ̅ⲍ̅)</span>
  <span style="color:#b00e23">(ⲕ̅ⲏ̅)</span> <span style=
  "color:#b00e23">(ⲕ̅ⲑ̅)</span> <span style="color:#b00e23">(ⲗ̅)</span>
  <span style="color:#b00e23">(ⲗ̅ⲁ̅)</span></p>

  <h3 id="judges17">17</h3>

  <p><span style="color:#b00e23">(ⲁ̅)</span> <span style=
  "color:#b00e23">(ⲃ̅)</span> ...]ϩⲁⲧⲏⲓ̈ ⲁⲛⲟⲕ ⲁⲓ̈ϫⲓⲧϥ̅ ⲁⲩⲱ ⲧⲉϥⲙⲁⲁⲩ ⲡⲉϫⲁⲥ ϫⲉ
  ⲡⲁϣⲏⲣⲉ ϥⲥⲙⲁⲙⲁⲁⲧ ⲛ̅ⲧⲟⲟⲧϥ̅ ⲙ̅ⲡϫⲟⲉⲓⲥ <span style="color:#b00e23">(ⲅ̅)</span> ⲁⲩⲱ
  ⲁϥϯ ⲙⲛ̅ⲧⲟⲩⲉ ⲛ̅ϣⲉ ⲛ̅ϩⲁⲧ ⲛ̅ⲧⲉϥⲙⲁⲁⲩ ⲡⲉϫⲉ ⲧⲉϥⲙⲁⲁⲩ ϫⲉ ϩⲛ̅ ⲟⲩⲧⲃ̅ⲃⲟ ⲁⲓ̈ⲧⲃ̅ⲃⲟ ⲙ̅ⲡϩⲁⲧ
  ⲙ̅ⲡϫⲟⲓ̈ⲥ ⲉⲃⲟⲗ ϩⲛ̅ ⲧⲁϭⲓϫ ⲉⲧⲣⲁⲧⲁⲙⲓⲟ ⲙ̅ⲡⲁϣⲏⲣⲉ ⲛ̅ⲟⲩⲅⲗⲩⲡⲧⲟⲛ ⲙⲛ̅ ⲟⲩⲭⲱⲛⲉⲩⲧⲟⲛ ⲁⲩⲱ
  ⲧⲉⲛⲟⲩ ϯⲛⲁⲧⲁⲁϥ ⲛⲁⲕ <span style="color:#b00e23">(ⲇ̅)</span> ⲁϥϯ ⲡϩⲁⲧ ⲛ̅ⲧⲉϥⲙⲁⲁⲩ
  ⲁⲩⲱ ⲧⲉϥⲙⲁⲁⲩ ⲁⲥϫⲓ ⲛ̅ϣⲏⲧ ⲛ̅ϩⲁⲧ ⲛ̅ϩⲣⲏϣⲉ ⲁⲥⲧⲁⲁⲩ ⲙ̅ⲡⲣⲉϥⲣ̅ϩⲁⲧ ⲁϥⲧⲁⲙⲓⲟ ⲛ̅ⲟⲩⲭⲱⲛⲉⲩⲧⲟⲛ
  ⲙⲛ̅ ⲟⲩⲅⲗⲩⲡⲧⲟⲛ ⲁϥⲱϣ ⲡⲉ ϩⲙ̅ ⲡⲏⲓ̈ ⲙ̅ⲙⲓⲭⲁ <span style="color:#b00e23">(ⲉ̅)</span>
  ⲁⲩⲱ ⲡⲣⲱⲙⲉ ⲛⲉϥⲟ ⲛⲁϥ ⲛ̅ⲟⲩⲏⲏⲃ ⲙ̅ⲡⲛⲟⲩⲧⲉ ⲁⲩⲱ ⲁϥⲧⲁⲙⲓⲟ ⲛ̅ⲟⲩⲉⲫⲟⲩⲇ ⲙⲛ̅ ⲟⲩⲑⲉⲣⲁⲫⲓⲙ ⲁⲩⲱ
  ⲟⲩⲁ ⲉⲃⲟⲗ ϩⲛ̅ ⲛⲉϥϣⲏⲣⲉ ⲁϥϩⲉⲛⲅ̅ ⲧⲉϥϭⲓϫ ⲁϥϣⲱⲡⲉ ⲛⲁϥ ⲛ̅ⲟⲩⲏⲏⲃ <span style=
  "color:#b00e23">(ⲋ̅)</span> ϩⲛ̅ ⲛⲉϩⲟⲟⲩ ⲇⲉ ⲉⲧⲙ̅ⲙⲁⲩ ⲉⲛⲉ ⲙⲛ̅ⲣ̅ⲣⲟ ϩⲙ̅ ⲡⲓ̈ⲥⲣⲁⲏⲗ
  ⲡⲣⲱⲙⲉ ⲛⲉϥⲉⲓⲣⲉ ⲙ̅ⲡⲉⲧⲥⲟⲩⲧⲱⲛ ⲛ̅ⲛⲁϩⲣⲁϥ <span style="color:#b00e23">(ⲍ̅)</span>
  ⲁⲩⲱ ⲁϥϣⲱⲡⲉ ⲛ̅ϭⲓ ⲟⲩϣⲏⲣⲉ ϣⲏⲙ ⲉⲃⲟⲗ ϩⲛ̅ ⲃⲏⲑⲗⲉⲉⲙ ⲛ̅ⲧⲉ ⲓ̈ⲟⲩⲇⲁ ⲁⲩⲱ ⲛ̅ⲧⲟϥ ⲟⲩⲗⲉⲩⲉⲓⲧⲏⲥ
  ⲡⲉ ⲉϥⲟⲩⲏϩ ⲙ̅ⲙⲁⲩ <span style="color:#b00e23">(ⲏ̅)</span> ⲁⲩⲱ ⲁϥⲃⲱⲕ ⲛ̅ϭⲓ ⲡⲣⲱⲙⲉ
  ⲡⲉⲃⲟⲗ ϩⲛ̅ ⲃⲏⲑⲗⲉⲉⲙ ⲧⲡⲟⲗⲓⲥ ⲛ̅ⲓ̈ⲟⲩⲇⲁ ⲉⲧⲣⲉϥϭⲟⲓ̈ⲗⲉ ⲉⲡⲙⲁ ⲉⲧϥ̅ⲛⲁϩⲉ ⲉⲣⲟϥ ⲁϥⲉⲓ ϣⲁ
  ϩⲣⲁⲓ̈ ⲉⲡⲧⲟⲟⲩ ⲛ̅ⲉⲫⲣⲁⲓⲙ ⲉⲧⲣⲉϥϭⲟⲓ̈ⲗⲉ ⲉⲡⲏⲓ̈ ⲙ̅ⲙⲓⲭⲁ ⲉⲧⲣⲉϥⲥⲟⲩⲧⲛ̅ ⲧⲉϥϩⲓⲏ
  <span style="color:#b00e23">(ⲑ̅)</span> ⲡⲉϫⲉ ⲙⲓⲭⲁ ⲛⲁϥ ϫⲉ ⲉⲕⲛⲏⲩ ⲧⲱⲛ ⲡⲉϫⲁϥ ⲛⲁϥ
  ϫⲉ ⲁⲛⲅ̅ ⲟⲩⲗⲉⲩⲉⲓⲧⲏⲥ ⲉⲃⲟⲗ ϩⲛ̅ ⲃⲏⲑⲗⲉⲉⲙ ⲛ̅ⲧⲉ ⲓ̈ⲟⲩⲇⲁ ⲁⲩⲱ ⲁⲛⲟⲕ ⲉⲓ̈ⲙⲟⲟϣⲉ ⲉϭⲟⲓ̈ⲗⲉ
  ⲉⲡⲙⲁ ⲉϯⲛⲁϩⲉ ⲉⲣⲟϥ <span style="color:#b00e23">(ⲓ̅)</span> ⲡⲉϫⲉ ⲙⲓⲭⲁ ⲛⲁϥ ϫⲉ ϭⲱ
  ϩⲁⲧⲏⲓ̈ ⲛⲅ̅ϣⲱⲡⲉ ⲛⲁⲓ̈ ⲉⲩⲉⲓⲱⲧ ⲁⲩⲱ ⲉⲩⲟⲩⲏⲏⲃ ⲁⲩⲱ ⲁⲛⲟⲕ ϯⲛⲁϯ ⲛⲁⲕ ⲙ̅ⲙⲏⲧ ⲛ̅ϩⲁⲧ ⲙ̅ⲙⲏⲛⲉ
  ⲙⲛ̅ ⲟⲩⲥⲧⲟⲗⲏ ⲛ̅ϩⲟⲓ̈ⲧⲉ ⲙⲛ̅ ⲛⲉⲧⲕ̅ⲛⲁϫⲓⲧⲟⲩ ⲉⲣⲟⲕ ⲉⲡⲉⲕⲱⲛϩ̅ <span style=
  "color:#b00e23">(ⲓ̅ⲁ̅)</span> ⲁⲩⲱ ⲡⲗⲉⲩⲉⲓⲧⲏⲥ ⲁϥⲃⲱⲕ ⲁϥⲧⲱϣ ⲉϭⲟⲓ̈ⲗⲉ ⲉⲡⲣⲱⲙⲉ ⲁ
  ⲡϣⲏⲣⲉ ϣⲏⲙ ϭⲱ ϩⲁⲧⲏϥ ⲛ̅ⲑⲉ ⲛ̅ⲟⲩⲁ ⲛ̅ⲛⲉϥϣⲏⲣⲉ <span style=
  "color:#b00e23">(ⲓ̅ⲃ̅)</span> ⲁⲩⲱ ⲙⲓⲭⲁ ⲁϥⲧⲃ̅ⲃⲉ ⲧϭⲓϫ ⲙ̅ⲡⲗⲉⲩⲉⲓⲧⲏⲥ ⲁϥϣⲱⲡⲉ ⲛ̅ϭⲓ
  ⲡϩⲣ̅ϣⲓⲣⲉ ⲉⲩⲟⲩⲏⲏⲃ ⲁϥϭⲱ ϩⲙ̅ ⲡⲏⲓ̈ ⲙ̅ⲙⲓⲭⲁ <span style=
  "color:#b00e23">(ⲓ̅ⲅ̅)</span> ⲡⲉϫⲉ ⲙⲓⲭⲁ ϫⲉ ⲧⲉⲛⲟⲩ ⲉⲓ̈ⲉⲓⲙⲉ ϫⲉ ⲡϫⲟⲉⲓⲥ ϥⲛⲁⲣ̅
  ⲡⲡⲉⲧⲛⲁⲛⲟⲩϥ ⲛⲁⲓ̈ ⲉⲃⲟⲗ ϫⲉ ⲟⲩⲗⲉⲩⲉⲓⲧⲏⲥ ⲁϥϣⲱⲡⲉ ⲛⲁⲓ̈ ⲉⲩⲟⲩⲏⲏⲃ</p>

  <h3 id="judges18">18</h3>

  <p><span style="color:#b00e23">(ⲁ̅)</span> ⲁⲩⲱ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ ⲉⲛⲉ ⲙⲛ̅ⲣ̅ⲣⲟ
  ϩⲙ̅ ⲡⲓ̈ⲥⲣⲁⲏⲗ ⲁⲩⲱ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ ⲧⲉⲫⲩⲗⲏ ⲛ̅ⲇⲁⲛ ⲛⲉⲥⲕⲱⲧⲉ ⲡⲉ ⲛ̅ⲥⲁ ⲟⲩⲕⲗⲏⲣⲟⲛⲟⲙⲓⲁ
  ⲉⲟⲩⲱϩ ⲛ̅ϩⲏⲧⲥ̅ ⲉⲃⲟⲗ ϫⲉ ⲙ̅ⲡⲉ ⲟⲩⲟⲛ ϣⲱⲡⲉ ⲛⲁⲥ ϣⲁ ⲡⲉϩⲟⲟⲩ ⲉⲧⲙ̅ⲙⲁⲩ ϩⲛ̅ ⲧⲙⲏⲧⲉ ⲛ̅ⲛⲉⲫⲩⲗⲏ
  ⲙ̅ⲡⲓ̈ⲥⲣⲁⲏⲗ <span style="color:#b00e23">(ⲃ̅)</span> ⲁⲩⲱ ⲛ̅ϣⲏⲣⲉ ⲛ̅ⲇⲁⲛ ⲁⲩϫⲟⲟⲩ
  ⲉⲃⲟⲗ ϩⲛ̅ ⲛⲉⲩⲥⲩⲅⲅⲉⲛⲓⲁ ⲛ̅ϯⲟⲩ ⲛ̅ⲣⲱⲙⲉ ϩⲉⲛⲣⲱⲙⲉ ⲛ̅ⲇⲩⲛⲁⲧⲟⲥ ⲉⲃⲟⲗ ϩⲛ̅ ⲛⲉⲩⲧⲟϣ ϫⲓⲛ ⲥⲁⲣⲁⲁ
  ⲁⲩⲱ ϫⲓⲛ ⲉⲥⲑⲁⲟⲗ ⲉⲙⲉϣⲧ̅ ⲡⲕⲁϩ ⲁⲩⲱ ⲉϩⲉⲧϩⲱⲧϥ̅ ⲉⲩϫⲱ ⲙ̅ⲙⲟⲥ ⲛⲁⲩ ϫⲉ ⲃⲱⲕ ⲛ̅ⲧⲉⲧⲛ̅ⲙⲉϣⲧ̅
  ⲡⲕⲁϩ ⲁⲩⲱ ⲁⲩⲉⲓ ϣⲁ ϩⲣⲁⲓ̈ ⲉⲡⲏⲓ̈ ⲙ̅ⲙⲓⲭⲁ ⲁⲩϭⲟⲓⲗⲉ ⲉⲡⲙⲁ ⲉⲧⲙ̅ⲙⲁⲩ ⲛ̅ⲧⲟⲟⲩ ⲇⲉ ⲉⲩϣⲟⲟⲡ
  <span style="color:#b00e23">(ⲅ̅)</span> ϩⲙ̅ ⲡⲏⲓ̈ ϩⲁⲧⲙ̅ ⲙⲓⲭⲁ ⲁⲩⲱ ⲛ̅ⲧⲟⲟⲩ ⲁⲩⲥⲟⲩⲛ
  ⲧⲉⲥⲙⲏ ⲙ̅ⲡϣⲏⲣⲉ ϣⲏⲙ ⲡⲗⲉⲩⲉⲓⲧⲏⲥ ⲡⲉϫⲁⲩ ⲛⲁϥ ϫⲉ ⲛⲓⲙ ⲡⲉⲛⲧⲁϥⲛ̅ⲧⲕ̅ ⲉⲡⲉⲓⲙⲁ ⲁⲩⲱ ⲉⲕⲣ̅ⲟⲩ
  ⲛ̅ⲧⲟⲕ ⲙ̅ⲡⲉⲓⲙⲁ ⲁⲩⲱ ⲟⲩ ⲡⲉⲧⲉ ⲟⲩⲛ̅ⲧⲁⲕϥ̅ ⲙ̅ⲡⲉⲓⲙⲁ <span style=
  "color:#b00e23">(ⲇ̅)</span> ⲡⲉϫⲁϥ ⲛⲁⲩ ϫⲉ ⲉⲓⲥ ⲑⲉ ⲙⲛ̅ ⲑⲉ ⲉⲛⲧⲁϥⲁⲁⲥ ⲛⲁⲓ̈ ⲛ̅ϭⲓ
  ⲙⲓⲭⲁ ⲉⲁϥⲙⲓⲥⲑⲟⲩ ⲙ̅ⲙⲟⲓ̈ ⲁⲓ̈ϣⲱⲡⲉ ⲛⲁϥ ⲛ̅ⲟⲩⲏⲏⲃ <span style=
  "color:#b00e23">(ⲉ̅)</span> ⲡⲉϫⲁⲩ ⲛⲁϥ ϫⲉ ϣⲓⲛⲉ ⲛⲁⲛ ϩⲙ̅ ⲡⲛⲟⲩⲧⲉ ⲛ̅ⲧⲛ̅ⲉⲓⲙⲉ ϫⲉ
  ⲧⲉⲛϩⲓⲏ ⲥⲥⲟⲟⲩⲧⲛ̅ ⲧⲁⲓ̈ ⲁⲛⲟⲛ ⲉⲧⲛ̅ⲛⲁⲙⲟⲟϣⲉ ⲛ̅ϩⲏⲧⲥ̅ <span style=
  "color:#b00e23">(ⲋ̅)</span> ⲡⲉϫⲉ ⲡϩⲓⲉⲣⲉⲩⲥ ⲛⲁⲩ ϫⲉ ⲙⲟⲟϣⲉ ϩⲛ̅ ⲟⲩⲉⲓⲣⲏⲛⲏ ⲧⲉⲧⲛ̅ϩⲓⲏ
  ⲉⲧⲉⲧⲛⲁⲙⲟⲟϣⲉ ⲛ̅ϩⲏⲧⲥ̅ ⲥⲥⲟⲩⲧⲱⲛ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϫⲟⲓ̈ⲥ <span style=
  "color:#b00e23">(ⲍ̅)</span> ⲁⲩⲱ ⲡϯⲟⲩ ⲛ̅ⲣⲱⲙⲉ ⲁⲩⲙⲟⲟϣⲉ ⲁⲩⲉⲓ ⲉϩⲣⲁⲓ̈ ⲉⲗⲁⲓⲥⲁ ⲁⲩⲛⲁⲩ
  ⲉⲡⲗⲁⲟⲥ ⲉⲧϩⲛ̅ ⲧⲉⲥⲙⲏⲧⲉ ⲉ[... <span style="color:#b00e23">(ⲏ̅)</span>
  <span style="color:#b00e23">(ⲑ̅)</span> <span style=
  "color:#b00e23">(ⲓ̅)</span> <span style="color:#b00e23">(ⲓ̅ⲁ̅)</span>
  <span style="color:#b00e23">(ⲓ̅ⲃ̅)</span> <span style=
  "color:#b00e23">(ⲓ̅ⲅ̅)</span> <span style="color:#b00e23">(ⲓ̅ⲇ̅)</span>
  <span style="color:#b00e23">(ⲓ̅ⲉ̅)</span> <span style=
  "color:#b00e23">(ⲓ̅ⲋ̅)</span> <span style="color:#b00e23">(ⲓ̅ⲍ̅)</span>
  <span style="color:#b00e23">(ⲓ̅ⲏ̅)</span> <span style=
  "color:#b00e23">(ⲓ̅ⲑ̅)</span> <span style="color:#b00e23">(ⲕ̅)</span>
  <span style="color:#b00e23">(ⲕ̅ⲁ̅)</span> <span style=
  "color:#b00e23">(ⲕ̅ⲃ̅)</span> ...] ⲙ̅ⲙⲓⲭⲁ ⲁⲩⲱ ⲉⲓⲥ ⲙ̅ⲙⲓⲭⲁ ⲙⲛ̅ ⲛ̅ⲣⲱⲙⲉ ⲉⲧϩⲙ̅
  ⲡⲏⲓ̈ ⲙ̅ⲙⲓⲭⲁ ⲁⲩⲱϣ ⲉⲃⲟⲗ ⲁⲩⲡⲱⲧ ⲛ̅ⲥⲁ ⲛ̅ϣⲏⲣⲉ ⲛ̅ⲇⲁⲛ <span style=
  "color:#b00e23">(ⲕ̅ⲅ̅)</span> ⲁⲩⲕⲧⲉ ⲡⲉⲩϩⲟ ⲉⲡⲁϩⲟⲩ ⲡⲉϫⲁⲩ ⲙ̅ⲙⲓⲭⲁ ϫⲉ ⲛ̅ⲧⲁⲟⲩ ϣⲱⲡⲉ
  ⲙ̅ⲙⲟⲕ ϫⲉ ⲁⲕⲱϣ ⲉⲃⲟⲗ <span style="color:#b00e23">(ⲕ̅ⲇ̅)</span> ⲡⲉϫⲉ ⲙⲓⲭⲁ ⲛⲁⲩ ϫⲉ
  ⲉⲃⲟⲗ ϫⲉ ⲁⲧⲉⲧⲛ̅ϥⲓ ⲛ̅ⲛⲁⲛⲟⲩⲧⲉ ⲉⲛⲧⲁⲓ̈ⲧⲁⲙⲓⲟⲟⲩ ⲛⲁⲓ̈ ⲁⲩⲱ ⲡⲟⲩⲏⲏⲃ ⲁⲧⲉⲧⲛ̅ⲃⲱⲕ ⲁⲩⲱ ⲟⲩ ⲡⲉ
  ⲡⲁϩⲏⲩ ϫⲓⲛ ⲙ̅ⲡⲉⲓⲛⲁⲩ ⲁⲩⲱ ⲛ̅ⲧⲱⲧⲛ̅ ⲧⲉⲧⲛ̅ϫⲱ ⲙ̅ⲙⲟⲥ ⲛⲁⲓ̈ ϫⲉ ⲁϩⲣⲟⲕ ⲕϫⲓϣⲕⲁⲕ ⲉⲃⲟⲗ
  <span style="color:#b00e23">(ⲕ̅ⲉ̅)</span> ⲡⲉϫⲉ ⲛ̅ϣⲏⲣⲉ ⲛ̅ⲇⲁⲛ ⲛⲁϥ ϫⲉ ⲧⲉⲛⲟⲩ
  ⲙ̅ⲡⲣ̅ⲧⲣⲉⲩⲥⲱⲧⲙ̅ ⲉⲡⲉⲕϩⲣⲟⲟⲩ ϩⲛ̅ ⲧⲉⲛⲙⲏⲧⲉ ⲙⲏⲡⲱⲥ ⲛ̅ⲧⲉ ϩⲉⲛⲣⲱⲙⲉ ⲛ̅ϩⲏⲧⲛ̅ ⲉⲣⲉ ⲧⲉⲩⲯⲩⲭⲏ
  ϭⲟⲛⲧ̅ ⲛ̅ⲥⲉⲛⲧⲟⲟⲩ ⲉⲣⲟⲕ ⲛ̅ⲥⲉⲧⲁⲕⲉ ⲧⲉⲕⲯⲩⲭⲏ ⲁⲩⲱ ⲧⲉⲯⲩⲭⲏ ⲙ̅ⲡⲉⲕⲏⲓ̈ <span style=
  "color:#b00e23">(ⲕ̅ⲋ̅)</span> ⲁⲩⲱ ⲛ̅ϣⲏⲣⲉ ⲛ̅ⲇⲁⲛ ⲁⲩⲧⲁⲁⲩ ⲉϩⲣⲁⲓ̈ ⲉⲧⲉⲩϩⲓⲏ ⲙⲓⲭⲁ ⲇⲉ
  ⲛ̅ⲧⲉⲣⲉϥⲛⲁⲩ ϫⲉ ⲥⲉϫⲟⲟⲣ ⲉⲣⲟϥ ⲁϥⲕⲣⲟϥ ⲉϩⲣⲁⲓ̈ ⲉⲡⲉϥⲏⲓ̈ <span style=
  "color:#b00e23">(ⲕ̅ⲍ̅)</span> ⲁⲩⲱ ⲛ̅ϣⲏⲣⲉ ⲛ̅ⲇⲁⲛ ⲁⲩϫⲓⲡⲉ ⲛ̅ⲧⲁ ⲙⲓⲭⲁ ⲧⲁⲙⲓⲟϥ ⲙⲛ̅
  ⲡⲟⲩⲏⲏⲃ ⲉⲧϣⲟⲟⲡ ⲛⲁϥ ⲁⲩⲉⲓ ⲉϩⲣⲁⲓ̈ ⲉⲗⲁⲓⲥⲁ [...] ⲟⲩⲗⲁⲟⲥ ⲉϥⲥϭⲣⲁϩⲧ̅ ⲁⲩⲱ ⲉϥⲥⲙⲟⲛⲧ̅ ϩⲛ̅
  ⲟⲩϩⲉⲗⲡⲓⲥ ⲁⲩⲡⲁⲧⲁⲥⲥⲉ ⲙ̅ⲙⲟⲟⲩ ϩⲛ̅ ⲟⲩⲧⲁⲡⲣⲟ ⲛ̅ⲥⲏϥⲉ ⲁⲩⲱ ⲧⲡⲟⲗⲓⲥ ⲁⲩⲣⲟⲕϩⲥ̅ ϩⲛ̅ ⲟⲩⲥⲁⲧⲉ
  <span style="color:#b00e23">(ⲕ̅ⲏ̅)</span> ⲉⲙⲛ̅ⲡⲉⲧⲛⲁⲛⲁϩⲙ̅ⲥ ϫⲉ ⲥⲟⲩⲏⲩ ⲉⲃⲟⲗ
  ⲛ̅ⲛ̅ⲣⲱⲙⲉ ⲛ̅ⲥⲓⲇⲱⲛ ⲁⲩⲱ ϫⲉ ⲙⲛ̅ⲧⲟⲩ ⲗⲁⲁⲩ ⲛ̅ϩⲱⲃ ⲙⲛ̅ ⲛ̅ⲣⲱⲙⲉ ⲛ̅ⲧⲥⲩⲣⲓⲁ ⲁⲩⲱ ⲛ̅ⲧⲟⲥ
  ⲧⲡⲟⲗⲓⲥ ⲛⲉⲥϩⲙ̅ ⲡⲓⲁ ⲙ̅ⲡⲏⲓ̈ ⲛ̅ϩⲣⲟⲱⲃ ⲁⲩⲱ ⲁⲩⲕⲱⲧ ⲛ̅ⲧⲡⲟⲗⲓⲥ ⲁⲩⲟⲩⲱϩ ⲛ̅ϩⲏⲧⲥ̅
  <span style="color:#b00e23">(ⲕ̅ⲑ̅)</span> ⲁⲩⲙⲟⲩⲧⲉ ⲉⲡⲣⲁⲛ ⲛ̅ⲧⲡⲟⲗⲓⲥ ϫⲉ ⲇⲁⲛ ⲕⲁⲧⲁ
  ⲡⲣⲁⲛ ⲛ̅ⲇⲁⲛ ⲡⲉⲩⲉⲓⲱⲧ ⲡⲁⲓ̈ ⲉⲛⲧⲁⲩϫⲡⲟϥ ⲙ̅ⲡⲓ̈ⲥⲣⲁⲏⲗ ⲁⲩⲱ ⲡⲣⲁⲛ ⲛ̅ⲧⲡⲟⲗⲓⲥ ⲛ̅ϣⲟⲣⲡ̅
  ⲉⲩⲙⲟⲩⲧⲉ ⲉⲣⲟⲥ ϫⲉ ⲟⲩⲗⲁⲙⲉⲓⲥ <span style="color:#b00e23">(ⲗ̅)</span> ⲁⲩⲱ ⲛ̅ϣⲏⲣⲉ
  ⲛ̅ⲇⲁⲛ ⲁⲩⲧⲁϩⲟ ⲉⲣⲁⲧϥ̅ ⲛⲁⲩ ⲙ̅ⲡⲉⲅⲗⲩⲡⲧⲟⲛ ⲙ̅ⲙⲓⲭⲁ ⲁⲩⲱ ⲓ̈ⲱⲛⲁⲑⲁⲛ ⲡϣⲏⲣⲉ ⲛ̅ⲅⲏⲣⲥⲁⲙ ⲡϣⲏⲣⲉ
  ⲙ̅ⲙⲁⲛⲁⲥⲥⲏ ⲛ̅ⲧⲟϥ ⲙⲛ̅ ⲛⲉϥϣⲏⲣⲉ ⲛⲉⲩⲟ ⲛ̅ⲟⲩⲏⲏⲃ ⲛ̅ⲧⲉⲫⲩⲗⲏ ⲛⲇⲁⲛ ϣⲁ ϩⲣⲁⲓ̈ ⲉⲡⲉϩⲟⲟⲩ
  ⲙ̅ⲡⲡⲱⲱⲛⲉ ⲉⲃⲟⲗ ⲙ̅ⲡⲕⲁϩ <span style="color:#b00e23">(ⲗ̅ⲁ̅)</span> ⲁⲩⲱ ⲁⲩⲕⲱ ⲛⲁⲩ
  ⲙ̅ⲡⲉⲅⲗⲩⲡⲧⲟⲛ ⲉⲛⲧⲁ ⲙⲓⲭⲁ ⲧⲁⲙⲓⲟϥ ⲛⲁϥ ⲕⲁⲧⲁ ⲛⲉϩⲟⲟⲩ ⲧⲏⲣⲟⲩ ⲉⲛⲉⲣⲉ ⲡⲏⲓ̈ ⲙ̅ⲡⲛⲟⲩⲧⲉ ϣⲟⲟⲡ
  ϩⲛ̅ ⲥⲏⲗⲱ ⲁⲩⲱ ⲁⲥϣⲱⲡⲉ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ ⲉⲛⲉ ⲙⲛ̅ⲣ̅ⲣⲟ ϩⲙ̅ ⲡⲓ̈ⲥⲣⲁⲏⲗ</p>

  <h3 id="judges19">19</h3>

  <p><span style="color:#b00e23">(ⲁ̅)</span> ⲛⲉⲩⲛ̅ ⲟⲩⲣⲱⲙⲉ ⲇⲉ ⲛ̅ⲗⲉⲩⲓⲧⲏⲥ ⲉϥⲟⲩⲏϩ
  ϩⲛ̅ ⲛ̅ⲧⲟϣ ⲙ̅ⲡⲧⲟⲟⲩ ⲛ̅ⲉⲫⲣⲁⲓⲙ ⲁⲩⲱ ⲁϥϫⲓ ⲛⲁϥ ⲛ̅ⲟⲩⲥϩⲓⲙⲉ ⲙ̅ⲡⲁⲗⲁⲕⲏ ⲉⲃⲟⲗ ϩⲛ̅ ⲃⲏⲑⲗⲉⲉⲙ
  ⲛ̅ⲧⲉ ⲓ̈ⲟⲩⲇⲁ <span style="color:#b00e23">(ⲃ̅)</span> ⲧⲡⲁⲗⲁⲕⲏ ⲇⲉ ⲁⲥⲥⲁϩⲱⲥ ⲉⲃⲟⲗ
  ⲙ̅ⲙⲟϥ ⲁⲥⲃⲱⲕ ⲉϩⲣⲁⲓ̈ ⲉⲡⲏⲓ̈ ⲙ̅ⲡⲉⲥⲉⲓⲱⲧ ⲉⲃⲏⲑⲗⲉⲉⲙ ⲛ̅ⲧⲉ ⲓ̈ⲟⲩⲇⲁ ⲁⲩⲱ ⲛⲉⲥⲙ̅ⲙⲁⲩ ⲛ̅ϥⲧⲟⲟⲩ
  ⲛ̅ⲉⲃⲟⲧ ⲛ̅ϩⲟⲟⲩ <span style="color:#b00e23">(ⲅ̅)</span> ⲡⲉⲥϩⲁⲓ̈ ⲇⲉ ⲁϥⲧⲱⲟⲩⲛ
  ⲁϥⲃⲱⲕ ⲉϩⲣⲁⲓ̈ ⲉϣⲁϫⲉ ⲉϩⲣⲁⲓ̈ ⲉⲡⲉⲥϩⲏⲧ ⲉⲕⲧⲟⲥ ⲛⲁϥ ⲟⲛ ⲉⲡⲉϥⲏⲓ̈ ⲁⲩⲱ ⲛⲉⲣⲉ ⲟⲩϣⲏⲣⲉ ϣⲏⲙ
  ⲛ̅ϩⲙ̅ϩⲁⲗ ⲛⲙ̅ⲙⲁϥ ⲙⲛ̅ ⲉⲓⲱ ⲥⲛⲁⲩ ⲁⲩⲱ ⲁϥⲉⲓ ϣⲁ ϩⲣⲁⲓ̈ ⲉⲡⲏⲓ̈ ⲙ̅ⲡⲉⲥⲉⲓⲱⲧ ⲛ̅ⲧⲟⲥ ⲇⲉ
  ⲁⲥϫⲓⲧⲥ̅ ⲉϩⲟⲩⲛ ⲉⲡⲏⲓ̈ ⲙ̅ⲡⲉⲥⲉⲓⲱⲧ ⲁⲩⲱ ⲡⲉⲓⲱⲧ ⲛ̅ⲧϣⲉⲉⲣⲉ ϣⲏⲙ ⲁϥⲛⲁⲩ ⲉⲣⲟϥ ⲁϥⲧⲱⲟⲩⲛ
  ⲁϥⲁⲥⲡⲁⲍⲉ ⲙ̅ⲙⲟϥ ϩⲛ̅ ⲟⲩⲟⲩⲛⲟϥ <span style="color:#b00e23">(ⲇ̅)</span> ⲁⲩⲱ ⲡⲉϥϣⲟⲙ
  ⲡⲉⲓⲱⲧ ⲛ̅ⲧϣⲉⲉⲣⲉ ϣⲏⲙ ⲁϥϩⲙⲟⲟⲥ ϩⲁⲧⲏϥ ⲛ̅ϣⲟⲙⲛ̅ⲧ ⲛ̅ϩⲟⲟⲩ ⲁⲩⲟⲩⲱⲙ ⲁⲩⲥⲱ ⲁⲩϭⲱ ⲙ̅ⲡⲙⲁ
  ⲉⲧⲙ̅ⲙⲁⲩ <span style="color:#b00e23">(ⲉ̅)</span> ⲁⲥϣⲱⲡⲉ ⲇⲉ ϩⲙ̅ ⲡⲙⲉϩ ϥⲧⲟⲟⲩ
  ⲛ̅ϩⲟⲟⲩ ⲁⲩϣⲟⲣⲡⲟⲩ ⲉϩⲧⲟⲟⲩⲉ ⲁⲩⲧⲱⲟⲩⲛ ⲉⲙⲟⲟϣⲉ ⲁⲩⲱ ⲡⲉⲓⲱⲧ ⲛ̅ⲧϣⲉⲉⲣⲉ ϣⲏⲙ ⲡⲉϫⲁϥ ⲙ̅ⲡϩⲁⲓ̈
  ⲛ̅ⲧⲉϥϣⲉⲉⲣⲉ ϫⲉ ⲥⲙⲛ̅ ⲡⲉⲕϩⲏⲧ ⲛ̅ⲟⲩⲕⲟⲩⲓ̈ ⲛ̅ⲟⲉⲓⲕ ⲙⲛ̅ⲛ̅ⲥⲁ ⲡⲁⲓ̈ ⲇⲉ ⲛ̅ⲧⲉⲧⲛ̅ⲙⲟⲟϣⲉ
  <span style="color:#b00e23">(ⲋ̅)</span> ⲁⲩⲱ ⲁϥϩⲙⲟⲟⲥ ⲁⲩⲟⲩⲱⲙ ⲙ̅ⲡⲉⲥⲛⲁⲩ ϩⲓⲟⲩⲥⲟⲡ
  ⲁⲩⲥⲱ ⲁⲩⲱ ⲡⲉⲓⲱⲧ ⲛ̅ⲧϣⲉⲉⲣⲉ ϣⲏⲙ ⲡⲉϫⲁϥ ⲙ̅ⲡⲉⲥϩⲁⲓ̈ ϫⲉ ϭⲱ ⲙ̅ⲡⲕⲉⲡⲟⲟⲩ ⲙ̅ⲡⲉⲓⲙⲁ ⲛ̅ⲧⲉ
  ⲡⲉⲕϩⲏⲧ ⲟⲩⲛⲟϥ ⲉⲣⲟⲕ <span style="color:#b00e23">(ⲍ̅)</span> ⲁⲩⲱ ⲡⲣⲱⲙⲉ ⲁϥⲧⲱⲟⲩⲛ
  ⲉⲙⲟⲟϣⲉ ⲁ ⲡⲉϥϣⲟⲙ ⲁⲛⲁⲅⲕⲁⲍⲉ ⲙ̅ⲙⲟϥ ⲁϥϩⲙ̅ⲟⲟⲥ ⲟⲛ ⲛ[... <span style=
  "color:#b00e23">(ⲏ̅)</span> <span style="color:#b00e23">(ⲑ̅)</span>
  <span style="color:#b00e23">(ⲓ̅)</span> <span style=
  "color:#b00e23">(ⲓ̅ⲁ̅)</span> <span style="color:#b00e23">(ⲓ̅ⲃ̅)</span>
  <span style="color:#b00e23">(ⲓ̅ⲅ̅)</span> <span style=
  "color:#b00e23">(ⲓ̅ⲇ̅)</span> <span style="color:#b00e23">(ⲓ̅ⲉ̅)</span>
  <span style="color:#b00e23">(ⲓ̅ⲋ̅)</span> ...] ⲛ̅ϩⲉⲗⲗⲟ ⲉⲁϥⲉⲓ ⲉϩⲣⲁⲓ̈ ϩⲛ̅
  ⲧⲉϥⲥⲱϣⲉ ⲉⲁϥϯⲟⲩⲱ ⲉⲃⲟⲗ ϩⲛ̅ ⲛⲉϥϩⲃⲏⲩ ⲙ̅ⲡⲛⲁⲩ ⲛ̅ⲣⲟⲩϩⲉ ⲁⲩⲱ ⲡⲣⲱⲙⲉ ⲛ̅ϩⲗ̅ⲗⲟ ⲛⲉⲩⲉⲃⲟⲗ ⲡⲉ
  ϩⲙ̅ ⲡⲧⲟⲟⲩ ⲛ̅ⲉⲫⲣⲁⲓⲙ ⲁⲩⲱ ⲛ̅ⲧⲟϥ ⲛⲉϥϭⲁⲗⲱⲟⲩ ⲉⲅⲁⲃⲁⲁ ⲛ̅ⲣⲱⲙⲉ ⲇⲉ ⲙ̅ⲡⲙⲁ ⲉⲧⲙ̅ⲙⲁⲩ ⲛ̅ϣⲏⲣⲉ
  ⲛⲉ ⲛ̅ⲃⲉⲗⲓⲁⲣ <span style="color:#b00e23">(ⲓ̅ⲍ̅)</span> ⲁⲩⲱ ⲁϥϥⲓⲉⲓⲁⲧϥ̅ ⲉϩⲣⲁⲓ̈
  ⲁϥⲛⲁⲩ ⲉⲡⲣⲱⲙⲉ ⲉⲛⲧⲁϥⲓ̈ ⲉⲃⲟⲗ ϩⲛ̅ ⲧⲉϩⲓⲏ ⲉϥϩⲛ̅ ⲧⲉⲡⲗⲁⲧⲓⲁ ⲛ̅ⲧⲡⲟⲗⲓⲥ ⲁⲩⲱ ⲡⲣⲱⲙⲉ ⲛ̅ϩⲗⲗⲟ
  ⲡⲉϫⲁϥ ⲛⲁϥ ϫⲉ ⲉⲕⲛⲁ ⲉⲧⲱⲛ ⲁⲩⲱ ⲛ̅ⲧⲁⲕⲉⲓ ⲧⲱⲛ <span style=
  "color:#b00e23">(ⲓ̅ⲏ̅)</span> ⲡⲉϫⲁϥ ⲛⲁϥ ϫⲉ ⲛ̅ⲧⲁⲛⲉⲓ ⲁⲛⲟⲛ ⲉⲃⲟⲗ ϩⲛ̅ ⲃⲏⲑⲗⲉⲉⲙ ⲛ̅ⲧⲉ
  ⲓ̈ⲟⲩⲇⲁ ⲉⲃⲱⲕ ⲉϩⲣⲁⲓ̈ ⲉⲛ̅ⲧⲟϣ ⲙ̅ⲡⲧⲟⲟⲩ ⲛ̅ⲛⲉⲫⲣⲁⲓⲙ ⲁⲛⲅ̅ ⲟⲩ ⲉⲃⲟⲗ ⲙ̅ⲙⲁⲩ ⲁⲛⲟⲕ ⲛ̅ⲧⲁⲓ̈ⲃⲱⲕ
  ϣⲁ ⲃⲏⲑⲗⲉⲉⲙ ⲛ̅ⲧⲉ ⲓ̈ⲟⲩⲇⲁ ⲁⲩⲱ ⲁⲛⲟⲕ ⲉⲓ̈ⲛⲁⲃⲱⲕ ⲉϩⲣⲁⲓ̈ ⲉⲡⲁⲏⲓ̈ ⲙ̅ⲡⲉ ⲣⲱⲙⲉ ⲇⲉ ϫⲓⲧ ⲉϩⲟⲩⲛ
  ⲉⲡⲉϥⲏⲓ̈ <span style="color:#b00e23">(ⲓ̅ⲑ̅)</span> ⲉⲟⲩⲧⲱϩ ϩⲓ ϩⲣⲉ ϣⲟⲟⲡ
  ⲛ̅ⲛ̅ⲧⲃ̅ⲛⲟⲟⲩⲉ ⲉⲛⲉⲩⲛ̅ ⲟⲉⲓⲕ ϩⲓ ⲏⲣⲡ̅ ϣⲟⲟⲡ ⲛⲁⲓ̈ ⲙⲛ̅ ⲧⲉⲕϩⲙ̅ϩⲁⲗ ⲙⲛ̅ ⲡⲕⲉϣⲏⲣⲉ ϣⲏⲙ
  ⲛⲉⲕϩⲙ̅ϩⲁⲗ ⲛ̅ⲥⲉϣⲁⲁⲧ ⲁⲛ ⲛ̅ⲗⲁⲁⲩ ⲛ̅ϩⲱⲃ <span style="color:#b00e23">(ⲕ̅)</span>
  ⲁⲩⲱ ⲡϩⲗ̅ⲗⲟ ⲛ̅ⲣⲱⲙⲉ ⲡⲉϫⲁϥ ⲛⲁϥ ϫⲉ ϯⲣⲏⲛⲏ ⲉⲥⲉϣⲱⲡⲉ ⲛⲁⲕ ⲡⲗⲏⲛ ⲡⲉⲕϣⲱⲱⲧ ⲧⲏⲣϥ̅ ⲉϥϩⲓϫⲱⲓ̈
  ⲛ̅ϯⲛⲁⲕⲁⲁⲕ ⲁⲉϭⲱ ϩⲛ̅ ⲧⲉⲡⲗⲁⲧⲓⲁ <span style="color:#b00e23">(ⲕ̅ⲁ̅)</span> ⲁⲩⲱ
  ⲁϥϫⲓⲧⲟⲩ ⲉϩⲟⲩⲛ ⲉⲡⲉϥⲏⲓ̈ ⲁϥϥⲓⲡⲣⲟⲟⲩϣ ⲛ̅ⲛ̅ⲧⲃ̅ⲛⲟⲟⲩⲉ ⲁϥⲛⲉϫ ϩⲣⲉ ϩⲁⲣⲱⲟⲩ ⲛ̅ⲧⲟⲟⲩ ϩⲱⲟⲩ
  ⲁϥⲉⲓⲁ ⲣⲁⲧⲟⲩ ⲁⲩⲟⲩⲱⲙ ⲇⲉ ⲁⲩⲱ ⲁⲩⲥⲱ <span style="color:#b00e23">(ⲕ̅ⲃ̅)</span>
  ⲛ̅ⲧⲉⲣⲉ ⲡⲉⲩϩⲏⲧ ⲇⲉ ⲟⲩⲛⲟϥ ⲉⲣⲟⲟⲩ ⲉⲓⲥ ⲛ̅ⲣⲱⲙⲉ ⲛ̅ⲧⲡⲟⲗⲓⲥ ⲉϩⲉⲛϣⲏⲣⲉ ⲙ̅ⲡⲁⲣⲁⲛⲟⲙⲟⲥ ⲛⲉ
  ⲁⲩⲕⲱⲧⲉ ⲉⲡⲏⲓ̈ ⲉⲩⲧⲱϩⲙ̅ ⲉⲡⲣⲟ ⲁⲩⲱ ⲡⲉϫⲁⲩ ⲙ̅ⲡⲣⲱⲙⲉ ⲛ̅ϩⲗ̅ⲗⲟ ⲉⲧⲉ ⲡϫⲟⲉⲓⲥ ⲡⲉ ⲙ̅ⲡⲏⲓ̈ ⲉⲩϫⲱ
  ⲙ̅ⲙⲟⲥ ⲛⲁϥ ϫⲉ ⲁⲛⲓ ⲡⲣⲱⲙⲉ ⲉⲃⲟⲗ ⲉⲛⲧⲁϥⲉⲓ ⲉϩⲟⲩⲛ ⲉⲡⲉⲕⲏⲓ̈ ϫⲉ ⲉⲛⲉϣⲱⲡⲉ ⲛⲙ̅ⲙⲁϥ
  <span style="color:#b00e23">(ⲕ̅ⲅ̅)</span> ⲁⲩⲱ ⲡⲣⲱⲙⲉ ⲉⲧⲉ ⲡϫⲟⲉⲓⲥ ⲡⲉ ⲙ̅ⲡⲏⲓ̈ ⲁϥⲉⲓ
  ⲉⲃⲟⲗ ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲙ̅ⲡⲱⲣ ⲛⲁⲥⲛⲏⲩ ⲙ̅ⲡⲣ̅ⲣ̅ϩⲱⲃ ⲉϥϩⲟⲟⲩ ⲙ̅ⲡⲉⲓⲣⲱⲙⲉ ⲙⲛ̅
  ⲛ̅ⲥⲁⲧⲣⲉϥⲉⲓ ⲉϩⲟⲩⲛ ⲉⲡⲁⲏⲓ̈ ⲧⲉⲓⲙⲛ̅ⲧⲁⲑⲏⲧ ⲙ̅ⲡⲣ̅ⲁⲁⲥ <span style=
  "color:#b00e23">(ⲕ̅ⲇ̅)</span> ⲉⲓⲥ ⲧⲁϣⲉⲉⲣⲉ ⲙ̅ⲡⲁⲣⲑⲉⲛⲟⲥ ⲁⲩⲱ ⲧⲉϥⲡⲁⲗⲗⲁⲕⲏ ϯⲛⲁⲛ̅ⲧⲟⲩ
  ⲉⲃⲟⲗ ⲛⲏⲧⲛ̅ ⲛ̅ⲧⲉⲧⲛ̅ⲉⲓⲣⲉ ⲛⲁⲩ ⲙ̅ⲡⲁⲅⲁⲑⲟⲛ ⲛ̅ⲛⲁϩⲣⲏⲧⲛ̅ ⲡⲉⲓⲣⲱⲙⲉ ⲇⲉ ⲙ̅ⲡⲣ̅ⲉⲓⲣⲉ
  ⲙ̅ⲡⲉⲓϣⲁϫⲉ ⲙ̅ⲙⲛ̅ⲧⲁⲑⲏⲧ ⲛⲙ̅ⲙⲁϥ <span style="color:#b00e23">(ⲕ̅ⲉ̅)</span> ⲁⲩⲱ
  ⲛ̅ⲣⲱⲙⲉ ⲙ̅ⲡⲟⲩⲟⲩⲱϣ ⲉⲥⲱⲧⲙ̅ ⲛ̅ⲥⲱϥ ⲁⲩⲱ ⲡⲣⲱⲙⲉ ⲁϥⲁⲙⲁϩⲧⲉ ⲛ̅ⲧⲉϥⲡⲁⲗⲗⲁⲕⲏ ⲁϥⲛ̅ⲧⲥ̅ ⲉⲃⲟⲗ
  ⲛⲁⲩ ⲉⲡⲥⲁ ⲛ̅ⲃⲟⲗ ⲁⲩϣⲱⲡⲉ ⲛⲙ̅ⲙⲁⲥ ⲁⲩⲱ ⲁⲩϣⲱⲡⲉ ⲛⲙ̅ⲙⲁⲥ ⲛ̅ⲧⲉⲩϣⲏ ⲧⲏⲣⲥ̅ ϣⲁ ⲡⲛⲁⲩ ⲛ̅ϩⲧⲟⲟⲩⲉ
  ⲁⲩⲱ ⲁⲩⲕⲁⲁⲥ ⲉⲃⲟⲗ ⲛ̅ⲧⲉⲣⲉ ⲡⲟⲩⲟⲉⲓⲛ ⲉⲓ ⲉϩⲣⲁⲓ̈ <span style=
  "color:#b00e23">(ⲕ̅ⲋ̅)</span> ⲁⲩⲱ ⲧⲉⲥϩⲓⲙⲉ ⲁⲥⲉⲓ ⲙ̅ⲡⲛⲁⲩ ⲛ̅ϣⲱⲣⲡ̅ ⲉⲣⲁⲧϥ̅ ⲙ̅ⲡⲣⲱⲙⲉ
  ⲁⲥϩⲉ ϩⲁⲧⲙ̅ ⲡⲣⲟ ⲙ̅ⲡⲏⲓ̈ ⲉⲧⲉⲣⲉ ⲡⲉⲥϫⲟⲉⲓⲥ ⲛ̅ϩⲏⲧϥ̅ ⲁⲩⲱ ⲛⲉⲥⲙ̅ⲙⲁⲩ ϣⲁⲛⲧⲉ ⲡⲟⲩⲟⲉⲓⲛ ⲥⲱⲣ
  <span style="color:#b00e23">(ⲕ̅ⲍ̅)</span> ⲁⲩⲱ ⲡⲉⲥϫⲟⲉⲓⲥ ⲁϥⲟⲩⲱⲛ ⲉⲛ̅ⲣⲟ ⲙ̅ⲡⲏⲓ̈
  ⲁϥⲉⲓ ⲉⲃⲟⲗ ⲉⲙⲟⲟϣⲉ ⲉⲧⲉϥϩⲓⲏ ⲁⲩⲱ ⲉⲓⲥ ⲧⲉϥⲥϩⲓⲙⲉ ⲙ̅ⲡⲁⲗⲗⲁⲕⲏ ⲉⲥⲛⲏϫ ϩⲁⲧⲙ̅ ⲡⲣⲟ ⲙ̅ⲡⲏⲓ̈
  ⲉⲣⲉ ⲛⲉⲥϭⲓϫ ϩⲓϫⲛ̅ ⲧⲡⲛⲏ <span style="color:#b00e23">(ⲕ̅ⲏ̅)</span> ⲡⲉϫⲁϥ ⲛⲁⲥ ϫⲉ
  ⲧⲱⲟⲩⲛⲉ ⲙⲁⲣⲟⲛ ⲁⲩⲱ ⲙ̅ⲡⲣ̅ⲥⲣ̅ⲟⲩⲱ ϩⲁⲣⲱϥ ⲗⲁⲁⲩ ⲛⲉⲥⲙⲟⲟⲩⲧ ⲅⲁⲣ ⲡⲉ ⲁⲩ ⲁϥⲧⲁⲗⲟⲥ ⲉϩⲣⲁⲓ̈
  ⲉϫⲙ̅ ⲡⲉϥⲉⲓⲱ ⲁϥⲙⲟⲟϣⲉ ⲉϩⲣⲁⲓ̈ ⲉⲡⲉϥⲙⲁ ⲁϥⲃⲱⲕ ⲇⲉ ⲉϩⲟⲩⲛ ⲉⲡⲉϥⲏⲓ̈ <span style=
  "color:#b00e23">(ⲕ̅ⲑ̅)</span> ⲁϥϫⲓ ⲛ̅ⲧϭⲟⲣⲧⲉ ⲁϥⲁⲙⲁϩⲧⲉ ⲛ̅ⲧⲉϥⲡⲁⲗⲗⲁⲕⲏ ⲁϥⲁⲁⲥ
  ⲙ̅ⲙⲉⲗⲟⲥ ⲕⲁⲧⲁ ⲛⲉⲥⲕⲉⲉⲥ ⲉⲙⲛ̅ⲧⲥⲛⲟⲟⲩⲥ ⲙ̅ⲙⲉⲗⲟⲥ ⲁϥϫⲟⲟⲩⲥⲟⲩ ⲉⲃⲟⲗ ⲉⲛⲉⲫⲩⲗⲏ ⲧⲏⲣⲟⲩ
  ⲙ̅ⲡⲓ̈ⲥⲣⲁⲏⲗ <span style="color:#b00e23">(ⲗ̅)</span> ⲁⲩⲱ ⲟⲩⲟⲛ ⲛⲓⲙ ⲉϥⲛⲁⲩ ⲉⲣⲟⲟⲩ
  ⲛⲉϥϫⲱ ⲙ̅ⲙⲟⲥ ϫⲉ ⲙ̅ⲡⲉ ⲟⲩⲟⲛ ⲛ̅ⲧⲉⲓϩⲉ ϣⲱⲡⲉ ⲁⲩⲱ ⲙ̅ⲡⲟⲩⲛⲁⲩ ⲉⲥⲙⲟⲧ ⲛ̅ⲧⲉⲓϩⲉ ϫⲓⲛ ⲛⲉϩⲟⲟⲩ
  ⲉⲛⲧⲁ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲉⲓ ⲉϩⲣⲁⲓ̈ ϩⲛ̅ ⲕⲏⲙⲉ ϣⲁ ϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ ⲁⲩⲱ ⲁϥϩⲱⲛ
  ⲉⲧⲟⲟⲧⲟⲩ ⲛ̅ⲛ̅ⲣⲱⲙⲉ ⲛⲁⲓ̈ ⲉⲛⲧⲁϥϫⲟⲟⲩⲥⲟⲩ ⲉϥϫⲱ ⲙ̅ⲙⲟⲥ ϫⲉ ⲛⲁⲓ̈ ⲛⲉ ⲧⲉⲧⲛⲉϫⲟⲟⲩ ⲛ̅ⲛⲁϩⲣⲛ̅
  ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲓ̈ⲥⲣⲁⲏⲗ ϫⲉ ⲉⲛⲉ ⲁ ϣⲁϫⲉ ϣⲱⲡⲉ ⲛ̅ⲧⲉⲓϩⲉ ϫⲓⲛ ⲡⲉϩⲟⲟⲩ ⲉⲛⲧⲁ ⲛ̅ϣⲏⲣⲉ
  ⲙ̅ⲡⲓ̈ⲥⲣⲁⲏⲗ ⲉⲓ ⲉϩⲣⲁⲓ̈ ϩⲙ̅ ⲡⲕⲁϩ ⲛ̅ⲕⲏⲙⲉ ϣⲁ ϩⲣⲁⲓ̈ ⲉⲡⲟⲟⲩ ⲛ̅ⲧⲱⲧⲛ̅ ⲕⲱ ⲉϩⲣⲁⲓ̈
  ⲛ̅ⲟⲩϣⲟϫⲛⲉ ϩⲓ ⲡⲉⲓϩⲱⲃ ⲉⲧⲃⲏⲏⲧⲥ̅ ⲛ̅ⲧⲉⲧⲛ̅ϣⲁϫⲉ ⲉⲣⲟϥ</p>

  <h3 id="judges20">20</h3>

  <p><span style="color:#b00e23">(ⲁ̅)</span> ⲁⲩⲱ ⲁⲩⲉⲓ ⲉⲃⲟⲗ ⲛ̅ϭⲓ ⲛ̅ϣⲏⲣⲉ ⲧⲏⲣⲟⲩ
  ⲙ̅ⲡⲓ̈ⲥⲣⲁⲏⲗ ⲁⲩⲱ ⲧⲥⲩⲛⲁⲅⲱⲅⲏ ⲧⲏⲣⲥ̅ ⲁⲥⲥⲱⲟⲩϩ ⲉⲛⲉⲥⲉⲣⲏⲩ ⲛ̅ⲑⲉ ⲛ̅ⲟⲩⲣⲱⲙⲉ ⲛ̅ⲟⲩⲱⲧ ϫⲓⲛ
  ⲛ̅ⲇⲁⲛ ϣⲁ ϩⲣⲁⲓ̈ ⲉⲃⲏⲣⲥⲁⲃⲉⲉ ⲁⲩⲱ ⲡⲕⲁϩ ⲛ̅ⲅⲁⲗⲁⲁⲇ ⲉⲣⲁⲧϥ̅ ⲙ̅ⲡϫⲟⲉⲓⲥ ⲉϩⲣⲁⲓ̈ ⲉⲙⲁⲥⲥⲏⲫⲁ
  <span style="color:#b00e23">(ⲃ̅)</span> ⲁⲩⲱ ⲁⲩⲁϩⲉ ⲣⲁⲧⲟⲩ ⲙ̅ⲡⲉⲙ̅ⲧⲟ ⲉⲃⲟⲗ
  ⲙ̅ⲡϫⲟⲉⲓⲥ ⲛ̅ϭⲓ ⲛⲉⲫⲩⲗⲏ ⲧⲏⲣⲟⲩ ⲙ̅ⲡⲓ̈ⲥⲣⲁⲏⲗ ϩⲛ̅ ⲧⲉⲕⲕⲗⲏⲥⲓⲁ ⲙ̅ⲡⲗⲁⲟⲥ ⲙ̅ⲡⲛⲟⲩⲧⲉ
  ⲛⲉⲩⲛⲁⲣ̅ϩⲙⲉ ⲛ̅ⲧⲃⲁ ⲛ̅ⲣⲱⲙⲉ ⲛ̅ⲣⲙⲛ̅ⲣⲁⲧⲟⲩ ⲉⲩⲧⲉⲕⲙ̅ ⲥⲏϥⲉ <span style=
  "color:#b00e23">(ⲅ̅)</span> ⲁⲩⲱ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ⲁⲩⲥⲱⲧⲙ̅ ϫⲉ ⲁ ⲛ̅ϣⲏⲣⲉ
  ⲙ̅ⲡⲓ̈ⲥⲣⲁⲏⲗ ⲉⲓ ⲉϩⲣⲁⲓ̈ ⲉⲙⲁⲥⲥⲏⲫⲁ ⲁⲩⲱ ⲡⲉϫⲉ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ϫⲉ ⲛ̅ⲧⲁ ⲧⲉⲓⲡⲟⲛⲏⲣⲓⲁ
  ϣⲱⲡⲉ ⲧⲱⲛ <span style="color:#b00e23">(ⲇ̅)</span> ⲁⲩⲱ ⲡⲣⲱⲙⲉ ⲉⲧⲉ ⲡⲗⲉⲩⲉⲓⲧⲏⲥ ⲡⲉ
  ⲡϩⲁⲓ̈ ⲛ̅ⲧⲉⲥϩⲓⲙⲉ ⲉⲛⲧⲁⲩϩⲟⲧⲃⲉⲥ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲁⲓⲉⲓ ⲉϩⲣⲁⲓ̈ ⲉⲅⲁⲃⲁⲁ
  ⲧⲡⲟⲗⲓⲥ ⲛ̅ⲃⲉⲛⲓⲁⲙⲓⲛ ⲁⲛⲟⲕ ⲙⲛ̅ ⲧⲁⲡⲁⲗⲗⲁⲕⲏ ⲉⲧⲣⲉⲛϭⲟ​ⲓ̈ⲗⲉ ⲉⲙⲁⲩ <span style=
  "color:#b00e23">(ⲉ̅)</span> ⲁⲩⲱ ⲛ̅ⲣⲱⲙⲉ ⲛ̅ⲅⲁⲃⲁⲁ ⲁⲩⲧⲱⲟⲩⲛⲟⲩ ⲉϫⲱⲓ̈ ⲁⲩⲕⲱⲧⲉ ⲉⲣⲟⲓ̈
  ϩⲙ̅ ⲡⲏⲓ̈ ⲛ̅ⲧⲉⲩϣⲏ ⲁⲩⲟⲩⲱϣ ⲉϩⲟⲧⲃⲉⲧ ⲁⲛⲟⲕ ⲁⲩⲱ ⲧⲁⲡⲁⲗⲗⲁⲕⲏ ⲁⲩⲑⲃ̅ⲓⲟⲥ ⲁⲩⲥⲱⲃⲉ ⲙ̅ⲙⲟⲥ
  ⲁⲥⲙⲟⲩ <span style="color:#b00e23">(ⲋ̅)</span> ⲁⲓ̈ⲁⲙⲁϩⲧⲉ ⲛ̅ⲧⲁⲡⲁⲗⲗⲁⲕⲏ ⲁⲓ̈ⲁⲁⲥ
  ⲙ̅ⲙⲉⲗⲟⲥ ⲙⲉⲗⲟⲥ ⲁⲓ̈ϫⲟⲟⲩⲥ ⲉⲃⲟⲗ ⲉⲛ̅ⲧⲟϣ ⲧⲏⲣⲟⲩ ⲛ̅ⲧⲉⲕⲗⲏⲣⲟⲛⲟⲙⲓⲁ ⲙ̅ⲡⲓ̈ⲥⲣⲁⲏⲗ ⲉⲃⲟⲗ ϫⲉ
  ⲁⲩⲉⲓⲣⲉ ⲛ̅ⲟⲩⲙⲛ̅ⲧⲁⲑⲏⲧ ϩⲙ̅ ⲡⲓ̈ⲥⲣⲁⲏⲗ <span style="color:#b00e23">(ⲍ̅)</span> ⲉⲓⲥ
  ϩⲏⲏⲧⲉ ⲛ̅ⲧⲱⲧⲛ̅ ⲧⲏⲧⲛ̅ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲧⲉⲧⲛ̅ ϩⲙ̅ ⲡⲉⲓⲙⲁ ⲧⲁⲩⲉ ⲟⲩϣⲁϫⲉ ⲙⲛ̅ ⲟⲩϣⲟϫⲛⲉ
  ⲉⲧⲣⲉϥⲡⲱϩ ϣⲁ ⲡⲙⲁ ⲉⲧⲙ̅ⲙⲁⲩ <span style="color:#b00e23">(ⲏ̅)</span> ⲁⲩⲱ ⲡⲗⲁⲟⲥ
  ⲧⲏⲣϥ̅ ⲁⲩⲧⲱⲟⲩⲛⲟⲩ ⲛ̅ⲑⲉ ⲛ̅ⲟⲩⲣⲱⲙⲉ ⲛ̅ⲟⲩⲱⲧ ⲉⲩϫⲱ ⲙ̅ⲙⲟⲥ ϫⲉ ⲙⲛ̅ⲗⲁⲁⲩ ⲙ̅ⲙⲟⲛ ⲛⲁⲃⲱⲕ ⲉϩⲣⲁⲓ̈
  ⲉⲡⲉϥⲙⲁ ⲛ̅ϣⲱⲡⲉ ⲁⲩⲱ ⲙⲛ̅ ⲣⲱⲙⲉ ⲛⲁⲕⲧⲟϥ ⲉϩⲣⲁⲓ̈ ⲉⲡⲉϥⲏⲓ̈ <span style=
  "color:#b00e23">(ⲑ̅)</span> ⲧⲉⲛⲟⲩ ϭⲉ ⲡⲁⲓ̈ ⲡⲉ ⲡϣⲁϫⲉ ⲉⲧⲛⲁϣⲱⲡⲉ ⲛ̅ⲅⲁⲃⲁⲁ ⲧⲛ̅ⲛⲁⲃⲱⲕ
  ⲉϩⲣⲁⲓ̈ ⲉⲣⲟⲥ ϩⲛ̅ ⲟⲩⲕⲗⲏⲣⲟⲥ <span style="color:#b00e23">(ⲓ̅)</span> ⲡⲗⲏⲛ ⲧⲛ̅ⲛⲁⲕⲁ
  ⲙⲏⲧ ⲛ̅ⲣⲱⲙⲉ ⲉϫⲛ̅ ϣⲉ ⲉⲛⲉⲫⲩⲗⲏ ⲙ̅ⲡⲓ̈ⲥⲣⲁⲏⲗ ⲁⲩⲱ ϣⲉ ⲉϫⲛ̅ ϣⲟ ⲁⲩⲱ ϣⲟ ⲉⲩⲧⲃⲁ ⲉⲧⲣⲉⲩϫⲓϩⲣⲉ
  ⲙ̅ⲡⲗⲁⲟⲥ ⲉⲧⲣⲉⲩⲃⲱⲕ ⲉϩⲣⲁⲓ̈ ⲉⲅⲁⲃⲁⲁ ⲧⲡⲟⲗⲓⲥ ⲛ̅ⲃⲉⲛⲓⲁⲙⲓⲛ ⲉⲉⲓⲣⲉ ⲛⲁⲩ ⲕⲁⲧⲁ ⲧⲙⲛ̅ⲧⲁⲑⲏⲧ
  ⲧⲏⲣⲥ̅ ⲧⲁⲓ̈ ⲉⲛⲧⲁⲩⲁⲁⲥ ϩⲙ̅ ⲡⲓ̈ⲥⲣⲁⲏⲗ <span style="color:#b00e23">(ⲓ̅ⲁ̅)</span>
  ⲁⲩⲱ ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲓ̈ⲥⲣⲁⲏⲗ ⲁⲩⲥⲱⲟⲩϩ ⲉⲧⲡⲟⲗⲓⲥ ⲛ̅ⲑⲉ ⲛ̅ⲟⲩⲣⲱⲙⲉ ⲛ̅ⲟⲩⲱⲧ <span style=
  "color:#b00e23">(ⲓ̅ⲃ̅)</span> ⲁⲩⲱ ⲛⲉⲫⲩⲗⲏ ⲙ̅ⲡⲓ̈ⲥⲣⲁⲏⲗ ⲁⲩϫⲟⲟⲩ ⲛ̅ϩⲉⲛⲣⲱⲙⲉ ⲉϩⲣⲁⲓ̈
  ⲉⲧⲉⲫⲩⲗⲏ ⲧⲏⲣⲥ̅ ⲛ̅ⲃⲉⲛⲓⲁⲙⲓⲛ ⲉⲩϫⲱ ⲙ̅ⲙⲟⲥ ⲛⲁⲩ ϫⲉ ⲟⲩⲧⲉ ⲧⲉⲓⲡⲟⲛⲏⲣⲓⲁ ⲉⲛⲧⲁⲥϣⲱⲡⲉ ⲛ̅ϩⲏⲧ
  ⲧⲏⲩⲧⲛ̅ <span style="color:#b00e23">(ⲓ̅ⲅ̅)</span> ⲧⲉⲛⲟⲩ ⲙⲁ ⲛⲁⲛ ⲛ̅ⲛ̅ⲣⲱⲙⲉ
  ⲛ̅ⲁⲥⲉⲃⲏⲥ ⲉⲧⲉ ⲛ̅ϣⲏⲣⲉ ⲛ̅ⲃⲉⲗⲓⲁⲣ ⲛⲉ ⲉⲧϩⲛ̅ ⲅⲁⲃⲁⲁ ⲛ̅ⲧⲛ̅ⲙⲟⲟⲩⲧⲟⲩ ⲛ̅ⲧⲛ̅ϥⲓ ⲛ̅ⲧⲡⲟⲛⲏⲣⲓⲁ
  ⲉⲃⲟⲗ ϩⲙ̅ ⲡⲓ̈ⲥⲣⲁⲏⲗ ⲁⲩⲱ ⲙ̅ⲡⲟⲩⲣ̅ ϩⲛⲁⲩ ⲛ̅ϭⲓ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ⲉⲥⲱⲧⲙ̅ ⲛ̅ⲥⲁ ⲡⲉϩⲣⲟⲟⲩ
  ⲛ̅ⲛⲉⲩⲥⲛⲏⲩ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ <span style="color:#b00e23">(ⲓ̅ⲇ̅)</span> ⲁⲩⲱ
  ⲁⲩⲥⲱⲟⲩϩ ⲉϩⲟⲩⲛ ⲛ̅ϭⲓ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ⲉⲃⲟⲗ ϩⲛ̅ ⲛⲉⲩⲡⲟⲗⲓⲥ ⲉϩⲟⲩⲛ ⲉⲅⲁⲃⲁⲁ ⲉⲧⲣⲉⲩⲃⲱⲕ
  ⲉⲃⲟⲗ ⲉⲙⲓϣⲉ ⲙⲛ̅ ⲛⲉⲩⲥⲛⲏⲩ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ <span style=
  "color:#b00e23">(ⲓ̅ⲉ̅)</span> ⲁⲩⲱ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ⲁⲩϭⲙ̅ ⲡⲉⲩϣⲓⲛⲉ ϩⲙ̅ ⲡⲉϩⲟⲟⲩ
  ⲉⲧⲙ̅ⲙⲁⲩ ⲉⲃⲟⲗ ϩⲛ̅ ⲛⲉⲩⲡⲟⲗⲓⲥ ⲉⲩⲛⲁⲣ̅ ⲧⲃⲁ ⲥⲛⲁⲩ ⲛ̅ⲣⲱⲙⲉ ⲙⲛ̅ ϯⲟⲩ ⲛ̅ϣⲉ ⲉⲩⲧⲉⲕⲙ̅ ⲥⲏϥⲉ ⲭⲱ
  [... <span style="color:#b00e23">(ⲓ̅ⲋ̅)</span> <span style=
  "color:#b00e23">(ⲓ̅ⲍ̅)</span> <span style="color:#b00e23">(ⲓ̅ⲏ̅)</span>
  <span style="color:#b00e23">(ⲓ̅ⲑ̅)</span> <span style=
  "color:#b00e23">(ⲕ̅)</span> <span style="color:#b00e23">(ⲕ̅ⲁ̅)</span>
  <span style="color:#b00e23">(ⲕ̅ⲃ̅)</span> <span style=
  "color:#b00e23">(ⲕ̅ⲅ̅)</span> <span style="color:#b00e23">(ⲕ̅ⲇ̅)</span> ⲁⲩⲱ
  ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲃⲱⲕ ⲉⲣ̅ ⲛ̅ⲃⲉⲛⲓⲁⲙⲓⲛ ⲙ̅ⲡⲙⲉϩ ϩⲟⲟⲩ ⲥⲛⲁⲩ <span style=
  "color:#b00e23">(ⲕ̅ⲉ̅)</span> ⲁⲩⲱ ⲁϥⲉⲓ ⲉⲃⲟⲗ ⲛ̅ϭⲓ ⲃⲉⲛⲓⲁⲙⲓⲛ ⲉⲧⲣⲉϥⲧⲱⲙⲛ̅ⲧ ⲉⲣⲟⲟⲩ
  ⲉⲃⲟⲗ ϩⲛ̅ ⲅⲁⲃⲁⲁ ⲙ̅ⲡⲙⲉϩ ϩⲟⲟⲩ ⲥⲛⲁⲩ ⲉⲧⲓ ⲁⲩⲣⲱϩⲧ̅ ⲉϫⲙ̅ ⲡⲕⲁϩ ⲉⲃⲟⲗ ϩⲛ̅ ⲛ̅ϣⲏⲣⲉ
  ⲙ̅ⲡⲓ̈ⲥⲣⲁⲏⲗ ⲙ̅ⲙⲛ̅ⲧϣⲙⲏⲛ ⲛ̅ϣⲟ ⲛ̅ⲣⲱⲙⲉ ⲛⲁⲓ̈ ⲧⲏⲣⲟⲩ ⲉⲩⲧⲉⲕⲙ̅ ⲥⲏϥⲉ <span style=
  "color:#b00e23">(ⲕ̅ⲋ̅)</span> ⲁⲩⲱ ⲛ̅ϣⲏⲣⲉ ⲧⲏⲣⲟⲩ ⲙ̅ⲡⲓ̈ⲥⲣⲁⲏⲗ ⲙⲛ̅ ⲡⲕⲉⲗⲁⲟⲥ ⲧⲏⲣϥ̅
  ⲁⲩⲧⲱⲟⲩⲛⲟⲩ ⲁⲩⲉⲓ ⲉϩⲣⲁⲓ̈ ⲉⲃⲁⲓⲑⲏⲗ ⲁⲩⲣⲓⲙⲉ ϩⲙ̅ ⲡⲙⲁ ⲉⲧⲙ̅ⲙⲁⲩ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ
  ⲁⲩⲱ ⲁⲩⲛⲏⲥⲧⲉⲩⲉ ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ ⲁⲩⲱ ⲁⲩⲧⲁⲗⲟ ⲉϩⲣⲁⲓ̈ ⲛ̅ϩⲉⲛϩⲟⲗⲟⲛⲁⲩⲧⲱⲙⲁ ⲛ̅ⲟⲩϫⲁⲓ̈
  ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ <span style="color:#b00e23">(ⲕ̅ⲍ̅)</span> ⲁⲩⲱ ⲁⲩϣⲓⲛⲉ
  ⲙ̅ⲡϫⲟⲉⲓⲥ ⲛ̅ϭⲓ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲉⲃⲟⲗ ϫⲉ ⲛⲉⲥⲙ̅ⲙⲁⲩ ⲛ̅ϭⲓ ⲧϭⲓⲃⲱⲧⲟⲥ ⲛ̅ⲧⲇⲓⲁⲑⲏⲕⲏ
  ⲙ̅ⲡϫⲟⲉⲓⲥ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ <span style="color:#b00e23">(ⲕ̅ⲏ̅)</span> ⲁⲩⲱ
  ⲫⲓⲛⲉⲉⲥ ⲡϣⲏⲣⲉ ⲛ̅ⲉⲗⲉⲁⲍⲁⲣ ⲡϣⲏⲣⲉ ⲛ̅ⲁⲁⲣⲱⲛ ⲛⲉϥⲁϩⲉ ⲣⲁⲧϥ̅ ⲙ̅ⲡⲉⲙ̅ⲧⲟ ⲉⲃⲟⲗ ⲁⲩⲱ ⲛ̅ϣⲏⲣⲉ
  ⲙ̅ⲡⲓ̈ⲥⲣⲁⲏⲗ ⲁⲩϣⲓⲛⲉ ϩⲙ̅ ⲡϫⲟⲉⲓⲥ ⲉⲩϫⲱ ⲙ̅ⲙⲟⲥ ϫⲉ ⲉⲛⲉⲧⲁⲣⲉⲛⲟⲩⲱϩ ⲉⲧⲟⲟⲧⲛ̅ ⲉⲃⲱⲕ ⲉⲃⲟⲗ
  ⲉⲙⲓϣⲉ ⲙⲛ̅ ⲃⲉⲛⲓⲁⲙⲓⲛ ⲡⲁⲥⲟⲛ ϫⲛⲧⲁⲣⲉⲛϭⲱ ⲡⲉϫⲉ ⲡϫⲟⲉⲓⲥ ⲛⲁⲩ ϫⲉ ⲃⲱⲕ ⲉϩⲣⲁⲓ̈ ⲉⲣⲱⲟⲩ ϫⲉ
  ⲣⲁⲥⲧⲉ ϯⲛⲁⲧⲁⲁⲩ ⲉϩⲣⲁⲓ̈ ⲉⲧⲟⲧ ⲧⲏⲩⲧⲛ̅ <span style="color:#b00e23">(ⲕ̅ⲑ̅)</span>
  ⲁⲩⲱ ⲡⲓ̈ⲥⲣⲁⲏⲗ ⲁϥⲕⲱ ⲛ̅ⲟⲩⲙ̅ⲗⲁϩ ⲉϥⲟ ⲛ̅ⲕⲣⲟϥ ϩⲙ̅ ⲡⲕⲱⲧⲉ ⲛ̅ⲅⲁⲃⲁⲁ <span style=
  "color:#b00e23">(ⲗ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲃⲱⲕ ⲉϩⲣⲁⲓ̈ ⲉⲣⲱⲟⲩ ⲛ̅ⲛ̅ϣⲏⲣⲉ
  ⲛ̅ⲃⲉⲛⲓⲁⲙⲓⲛ ϩⲙ̅ ⲡⲙⲉϩ ϣⲟⲙⲛ̅ⲧ ⲛ̅ϩⲟⲟⲩ ⲁⲩⲱ ⲁⲩⲙⲓϣⲉ ⲙⲛ̅ ⲅⲁⲃⲁⲁ ⲛ̅ⲑⲉ ⲛ̅ⲥⲟⲡⲥⲟⲡ ⲉϣⲁⲩⲁⲁⲥ
  <span style="color:#b00e23">(ⲗ̅ⲁ̅)</span> ⲁⲩⲱ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ⲁⲩⲉⲓ ⲉⲃⲟⲗ
  ⲁⲩⲁϩⲉ ⲣⲁⲧⲟⲩ ⲉⲡⲗⲁⲟⲥ ⲁⲩⲟⲩⲉ ⲉⲃⲟⲗ ⲛ̅ⲧⲡⲟⲗⲓⲥ ⲁⲩϫⲱⲛⲧ̅ ⲟⲛ ⲉⲡⲁⲧⲁⲥⲥⲉ ⲉⲃⲟⲗ ϩⲙ̅ ⲡⲗⲁⲟⲥ
  ⲛ̅ⲑⲉ ⲛ̅ϣⲟⲣⲡ̅ ϩⲛ̅ ⲛⲉϩⲓⲟⲟⲩⲉ ⲧⲟⲩⲓ ⲙ̅ⲙⲟⲟⲩ ⲉⲥⲃⲏⲕ ⲉϩⲣⲁⲓ̈ ⲉⲃⲁⲓ̈ⲑⲏⲗ ⲁⲩⲱ ⲧⲕⲉⲟⲩⲉⲓ ⲉⲥⲃⲏⲕ
  ⲉϩⲣⲁⲓ̈ ⲉⲅⲁⲃⲁⲁ ϩⲛ̅ ⲧⲥⲱϣⲉ ⲁⲩⲣⲱϩⲧ̅ ⲉⲃⲟⲗ ϫⲙ̅ ⲡⲓ̈ⲥⲣⲁⲏⲗ ⲙ̅ⲙⲁⲁⲃ ⲛ̅ⲣⲱⲙⲉ <span style=
  "color:#b00e23">(ⲗ̅ⲃ̅)</span> ⲁⲩⲱ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ⲡⲉϫⲁⲩ ⲛ̅ⲛⲉⲩⲉⲣⲏⲩ ϫⲉ ⲛ̅ϣⲏⲣⲉ
  ⲙ̅ⲡⲓ̈ⲥⲣⲁⲏⲗ ⲥⲉⲛⲁϩⲉ ⲛ̅ⲛⲁϩⲣⲁⲛ ⲛ̅ⲑⲉ ⲟⲛ ⲛ̅ⲧⲉϩⲟⲩⲓ̈ⲧⲉ ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲡⲉϫⲁⲩ ϫⲉ
  ⲙⲁⲣⲉⲛⲡⲱⲧ ⲉⲡⲁϩⲟⲩ ⲛ̅ⲧⲛ̅ⲧⲣⲉⲩⲟⲩⲉ ⲉⲃⲟⲗ ⲛ̅ⲧⲡⲟⲗⲓⲥ ⲉⲛⲉⲩϩⲓⲟⲟⲩⲉ <span style=
  "color:#b00e23">(ⲗ̅ⲅ̅)</span> ⲁⲩⲱ ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲓ̈ⲥⲣⲁⲏⲗ ⲁⲩⲧⲱⲟⲩⲛⲟⲩ ⲉⲃⲟⲗ ϩⲙ̅
  ⲡⲉⲩⲙⲁ ⲁⲩⲙⲓϣⲉ ϩⲛ̅ ⲃⲁⲁⲗⲑⲁⲙⲁⲣ ⲁⲩⲱ ⲡⲉⲙⲗⲁϩ ⲙ̅ⲡⲓ̈ⲥⲣⲁⲏⲗ ⲉⲧⲟ ⲛ̅ⲕⲣⲟϥ ⲁϥⲉⲓ ⲉⲃⲟⲗ ϩⲙ̅
  ⲡⲉϥⲙⲁ ϩⲛ̅ ⲙ̅ⲙⲁ ⲛ̅ϩⲱⲧⲡ̅ ⲛ̅ⲅⲁⲃⲁⲁ <span style="color:#b00e23">(ⲗ̅ⲇ̅)</span> ⲁⲩⲉⲓ
  ⲉⲃⲟⲗ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲅⲁⲃⲁⲁ ⲉⲩⲛⲁⲣ̅ ⲟⲩⲧⲃⲁ ⲛ̅ⲣⲱⲙⲉ ⲛ̅ⲥⲱⲧⲡ̅ ⲉⲃⲟⲗ ϩⲙ̅ ⲡⲓ̈ⲥⲣⲁⲏⲗ
  ⲧⲏⲣϥ̅ ⲁⲩⲛⲟϭ ⲛ̅ⲙ̅ⲗⲁϩ ϣⲱⲡⲉ ⲛ̅ⲧⲟⲟⲩ ⲇⲉ ⲙ̅ⲡⲟⲩⲉⲓⲙⲉ ϫⲉ ⲧⲕⲁⲕⲓⲁ ⲛⲁⲉⲓ ⲉϩⲣⲁⲓ̈ ⲉϫⲱⲟⲩ
  <span style="color:#b00e23">(ⲗ̅ⲉ̅)</span> ⲁⲩⲱ ⲡϫⲟⲉⲓⲥ ⲁϥⲡⲁⲥⲥⲧⲉ ⲛ̅ⲃⲉⲛⲓⲁⲙⲓⲛ
  ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲓ̈ⲥⲣⲁⲏⲗ ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲣⲱϩⲧ̅ ⲉⲃⲟⲗ ϩⲛ̅ ⲃⲉⲛⲓⲁⲙⲓⲛ ϩⲙ̅
  ⲡⲉϩⲟⲟⲩ ⲉⲧⲙ̅ⲙⲁⲩ ⲛ̅ⲧⲃⲁ ⲥⲛⲁⲩ ⲟⲩϭⲟⲥ ⲙⲛ̅ ϣⲉ ⲛ̅ⲣⲱⲙⲉ ⲛⲁⲓ̈ ⲧⲏⲣⲟⲩ ⲉⲩⲧⲉⲕⲙ̅ ⲥⲏϥⲉ
  <span style="color:#b00e23">(ⲗ̅ⲋ̅)</span> ⲁⲩⲱ ⲁϥⲛⲁⲩ ⲛ̅ϭⲓ ⲃⲉⲛⲓⲁⲙⲓⲛ ϫⲉ ⲁⲩⲡⲗⲏⲅⲏ
  ⲁⲩⲱ ⲛ̅ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ ⲁⲩϯ ⲟⲩⲙⲁ ⲛ̅ⲟⲩⲱϣ ⲛ̅ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ϫⲉ ⲁⲩⲕⲁϩⲧⲏⲩ
  ⲉⲡⲉⲙ̅ⲗⲁϩ ⲉⲧⲟ ⲛ̅ⲕⲣⲟϥ ⲡⲉⲛⲧⲁⲩⲕⲁⲁϥ ϩⲓⲣⲛ̅ ⲅⲁⲃⲁⲁ <span style=
  "color:#b00e23">(ⲗ̅ⲍ̅)</span> ⲁⲩⲱ ⲡⲉⲙ̅ⲗⲁϩ ⲉⲧⲟ ⲛ̅ⲕⲣⲟϥ ⲁϥⲛⲉϩⲥⲉ ⲉϩⲣⲁⲓ̈ ⲁⲩⲧⲁⲁⲩ
  ⲉⲣⲛ̅ ⲅⲁⲃⲁⲁ ⲁ ⲡⲉⲙ̅ⲗⲁϩ ⲡⲱⲣϣ̅ ⲉⲃⲟⲗ ⲁⲩⲡⲁⲧⲁⲥⲥⲉ ⲛ̅ⲧⲡⲟⲗⲓⲥ ⲧⲏⲣⲥ̅ ϩⲛ̅ ⲟⲩⲧⲁⲡⲣⲟ ⲛ̅ⲥⲏϥⲉ
  <span style="color:#b00e23">(ⲗ̅ⲏ̅)</span> ⲁⲩⲱ ⲛⲉⲣⲉ ⲟⲩⲙⲁⲉⲓⲛ ϣⲟⲟⲡ ⲟⲩⲧⲱⲟⲩ
  ⲛ̅ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ ⲙⲛ̅ ⲡⲉⲙ̅ⲗⲁϩ ⲉⲧⲟ ⲛ̅ⲕⲣⲟϥ ⲉⲧⲣⲉⲩⲛⲉϩⲥⲉ ⲉϩⲣⲁⲓ̈ ⲛ̅ⲟⲩⲕⲱϩⲧ̅
  ⲛ̅ⲕⲁⲡⲛⲟⲥ ⲉⲃⲟⲗ ϩⲛ̅ ⲧⲡⲟⲗⲓⲥ ⲛ̅ⲟⲩⲙⲁⲉⲓⲛ <span style="color:#b00e23">(ⲗ̅ⲑ̅)</span>
  ⲁⲩⲱ ⲛ̅ⲧⲉⲣⲟⲩⲛⲁⲩ ⲛ̅ϭⲓ ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ ϫⲉ ⲡⲉⲙ̅ⲗⲁϩ ⲛ̅ⲕⲣⲟϥ ⲁϥⲧⲱⲟⲩⲛ ⲁϥϫⲓ ⲅⲁⲃⲁⲁ
  ⲁⲩⲁϩⲉ ⲣⲁⲧⲟⲩ ϩⲙ̅ ⲡⲙⲁ ⲙ̅ⲙⲓϣⲉ ⲁⲩⲱ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ⲁⲩϫⲱⲛⲧ̅ ⲉⲣⲱϩⲧ̅ ϩⲙ̅ ⲡⲓ̈ⲥⲣⲁⲏⲗ
  ⲙ̅ⲙⲁⲁⲃ ⲛⲣⲱⲙⲉ ⲁⲩⲱ ⲛⲧⲟⲟⲩ ⲡⲉϫⲁⲩ ϫⲉ ⲡⲁⲗⲓⲛ ⲥⲉϩⲏⲩ ϩⲓⲏ ⲙ̅ⲙⲟⲛ ⲛ̅ⲑⲉ ⲙ̅ⲡⲉⲙ̅ⲗⲁϩ ⲛ̅ϣⲟⲣⲡ̅
  ⲉⲛⲧⲁϥϣⲱⲡⲉ <span style="color:#b00e23">(ⲙ̅)</span> ⲁⲩⲱ ⲡⲙⲁⲓ̈ⲛ ⲙ̅ⲡⲕⲱϩⲧ̅ ⲁϥⲁⲣⲭⲓ
  ⲛ̅ϫⲓⲥⲉ ⲉⲡⲉϩⲟⲩⲟ ⲉⲃⲟⲗ ϩⲓϫⲙ̅ ⲧⲡⲟⲗⲓⲥ ⲛ̅ⲑⲉ ⲛ̅ⲟⲩⲥⲧⲩⲗⲟⲥ ⲛ̅ⲕⲁⲡⲛⲟⲥ ⲁⲩⲱ ⲛ̅ϣⲏⲣⲉ
  ⲛ̅ⲃⲉⲛⲓⲁⲙⲓⲛ ⲁⲩϭⲱϣⲧ̅ ⲉⲡⲁϩⲟⲩ ⲙ̅ⲙⲟⲟⲩ ⲁⲩⲱ ⲉⲓⲥ ⲡϣⲱϥ ⲛ̅ⲧⲡⲟⲗⲓⲥ ⲁϥⲙⲟⲟϣⲉ ⲉϩⲣⲁⲓ̈ ϣⲁ ⲧⲡⲉ
  <span style="color:#b00e23">(ⲙ̅ⲁ̅)</span> ⲁⲩⲱ ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ ⲁⲩⲕⲟⲧⲟⲩ
  ⲛ̅ⲣⲱⲙⲉ ϩⲱⲟⲩ ⲛ̅ⲃⲉⲛⲓⲁⲙⲓⲛ ⲁⲩϣⲧⲟⲣⲧⲣ ⲉⲃⲟⲗ ϫⲉ ⲁⲩⲛⲁⲩ ϫⲉ ⲁ ⲧⲕⲁⲕⲓⲁ ⲉⲛⲧⲁⲩⲁⲁⲥ ⲉⲓ ⲉϩⲣⲁⲓ̈
  ⲉϫⲱⲟⲩ <span style="color:#b00e23">(ⲙ̅ⲃ̅)</span> ⲁⲩⲱ ⲁⲩⲕⲧⲉ ⲉⲓⲁⲧⲟⲩ ⲙ̅ⲡⲉⲙ̅ⲧⲟ
  ⲉⲃⲟⲗ ⲛ̅ⲛ̅ⲣⲱⲙⲉ ⲙ̅ⲡⲓ̈ⲥⲣⲁⲏⲗ ⲉⲧⲉϩⲓⲏ ⲉⲧϫⲓ ⲉⲃⲟⲗ ⲉⲧⲉⲣⲏⲙⲟⲥ ⲁⲩⲡⲱⲧ ⲉⲡⲙⲁ ⲉⲧⲙ̅ⲙⲁⲩ ⲁⲩⲱ
  ⲡⲉⲙ̅ⲗⲁϩ ⲁϥⲧⲁϩⲟⲟⲩ ⲙⲛ̅ ⲛⲉⲧϩⲛ̅ ⲧⲡⲟⲗⲓⲥ ⲁⲩⲧⲁⲕⲟ ⲙ̅ⲙⲟⲟⲩ ϩⲛ̅ ⲧⲉⲩⲙⲏⲧⲉ <span style=
  "color:#b00e23">(ⲙ̅ⲅ̅)</span> ⲁⲩⲱ ⲁⲩⲣⲱϩⲧ̅ ⲛ̅ⲃⲉⲛⲓⲁⲙⲓⲛ ⲁⲩϯϩⲣⲟⲕ ⲛⲁϥ ⲁⲩⲡⲱⲧ ⲛ̅ⲥⲱϥ
  ϫⲓⲛ ⲡⲉⲙ̅ⲧⲟ ⲉⲃⲟⲗ ⲛ̅ⲅⲁⲃⲁⲁ ϣⲁ ⲙ̅ⲙⲁ ⲛ̅ϣⲁ ⲙ̅ⲡⲣⲏ <span style=
  "color:#b00e23">(ⲙ̅ⲇ̅)</span> ⲁⲩⲱ ⲁⲩϩⲉ ⲉⲃⲟⲗ ϩⲛ̅ ⲃⲉⲛⲓⲁⲙⲓⲛ ⲛ̅ϭⲓ ⲟⲩⲧⲃⲁ ⲙⲛ̅ ϣⲙⲟⲩⲛ
  ⲛ̅ϣⲟ ⲛ̅ⲣⲱⲙⲉ ⲛⲁⲓ̈ ⲧⲏⲣⲟⲩ ⲉϩⲉⲛⲣⲱⲙⲉ ⲛ̅ⲇⲩⲛⲁⲧⲟⲥ <span style=
  "color:#b00e23">(ⲙ̅ⲉ̅)</span> ⲁⲩⲱ ⲁⲩⲕⲧⲟⲟⲩ ⲉⲃⲟⲗ ⲁⲩⲡⲱⲧ ⲉⲧⲉⲣⲏⲙⲟⲥ ⲉⲧⲡⲉⲧⲣⲁ
  ⲛ̅ϩⲣⲉⲙⲙⲱⲛ ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲡⲱⲧ ⲛ̅ⲥⲱⲟⲩ ⲁⲩⲱ ⲁⲩⲧⲁⲕⲟ ⲉⲃⲟⲗ ⲛ̅ϩⲏⲧⲟⲩ ⲛ̅ⲟⲩϭⲓⲥ
  ⲧⲃⲁ ⲛ̅ⲣⲱⲙⲉ ⲁⲩⲱ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲁⲩⲡⲱⲧ ⲛ̅ⲥⲱⲟⲩ ⲁⲩⲥⲣⲓⲧ ⲙ̅ⲙⲟⲟⲩ ϩⲛ̅ ⲛⲉϩⲓⲟⲟⲩⲉ ϣⲁ
  ϩⲣⲁⲓ̈ ⲉⲅⲁⲗⲁⲁⲇ ⲁⲩⲣⲱϩⲧ̅ ⲉⲃⲟⲗ ⲛ̅ϩⲏⲧⲟⲩ ⲛ̅ϣⲟ ⲥⲛⲁⲩ ⲛ̅ⲣⲱⲙⲉ <span style=
  "color:#b00e23">(ⲙ̅ⲋ̅)</span> ⲁⲩⲱ ⲛⲉⲛⲧⲁⲩϩⲉ ⲧⲏⲣⲟⲩ ⲉⲃⲟⲗ ϩⲛ̅ ⲃⲉⲛⲓⲁⲙⲓⲛ ⲛⲉⲩⲛⲁⲣ̅
  ⲧⲃⲁ ⲥⲛⲁⲩ ⲟⲩϭⲟⲥ ⲛ̅ⲣⲱⲙⲉ ⲉⲩⲧⲉⲕⲙ̅ ⲥⲏϥⲉ ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ ⲛⲁⲓ̈ ⲧⲏⲣⲟⲩ ⲉϩⲉⲛⲣⲱⲙⲉ
  ⲛ̅ϫⲱⲱⲣⲉ ⲛⲉ <span style="color:#b00e23">(ⲙ̅ⲍ̅)</span> ⲁⲩⲱ ⲛ̅ϣⲱϫⲡ̅ ⲁⲩⲕⲧⲉ [...
  <span style="color:#b00e23">(ⲙ̅ⲏ̅)</span></p>

  <h3 id="judges21">21</h3>

  <p><span style="color:#b00e23">(ⲁ̅)</span> <span style=
  "color:#b00e23">(ⲃ̅)</span> <span style="color:#b00e23">(ⲅ̅)</span>
  <span style="color:#b00e23">(ⲇ̅)</span> <span style=
  "color:#b00e23">(ⲉ̅)</span> <span style="color:#b00e23">(ⲋ̅)</span>
  <span style="color:#b00e23">(ⲍ̅)</span> ]ⲟⲩ ⲡⲉⲧⲛ̅ⲛⲁⲁϥ ⲉⲧⲃⲉ ⲛ̅ⲕⲟⲟⲩⲉ ⲉⲧⲟ ⲛ̅ϩⲟⲩⲟ
  ⲉⲛⲧⲁⲩϣⲱϫⲡ̅ ⲉⲧⲃⲉ ϯⲥϩⲓⲙⲉ ⲛⲁⲩ ⲁⲩⲱ ⲁⲛⲟⲛ ⲁⲛⲱⲣⲕ̅ ⲙ̅ⲡϫⲟⲉⲓⲥ ⲉⲧⲙ̅ϯⲥϩⲓⲙⲉ ⲛⲁⲩ ⲉⲃⲟⲗ ϩⲛ̅
  ⲛⲉⲛϣⲉⲉⲣⲉ <span style="color:#b00e23">(ⲏ̅)</span> ⲁⲩⲱ ⲡⲉϫⲁⲩ ϫⲉ ⲛⲓⲙ ⲉⲃⲟⲗ ϩⲛ̅
  ⲛⲉⲫⲩⲗⲏ ⲙ̅ⲡⲓ̈ⲥⲣⲁⲏⲗ ⲡⲉⲧⲉⲙ̅ⲡϥ̅ⲉⲓ ⲉϩⲣⲁⲓ̈ ⲉⲣⲁⲧϥ̅ ⲙ̅ⲡϫⲟⲉⲓⲥ ⲉⲙⲁⲥⲥⲏⲫⲁ ⲁⲩⲱ ⲉⲓⲥ ϩⲏⲏⲧⲉ
  ⲙ̅ⲡⲟⲩⲉⲓ ⲉϩⲣⲁⲓ̈ ⲉⲧⲡⲁⲣⲉⲙⲃⲟⲗⲏ ⲛ̅ϭⲓ ⲛ̅ⲣⲱⲙⲉ ⲛ̅ⲉⲃⲟⲗ ϩⲛ̅ ⲓ̈ⲁⲃⲓⲥ ⲛ̅ⲧⲉ ⲅⲁⲗⲁⲁⲇ
  ⲉⲧⲉⲕⲕⲗⲏⲥⲓⲁ <span style="color:#b00e23">(ⲑ̅)</span> ⲁⲩⲱ ⲡⲗⲁⲟⲥ ⲁⲩⲙⲟϣⲧϥ̅ ⲙ̅ⲡⲟⲩϩⲉ
  ⲉⲣⲱⲙⲉ ⲛ̅ϩⲏⲧⲟⲩ ⲉⲃⲟⲗ ϩⲛ̅ ⲛⲉⲧⲟⲩⲏϩ ϩⲛ̅ ⲓ̈ⲁⲃⲓⲥ ⲛ̅ⲧⲉ ⲅⲁⲗⲁⲁⲇ <span style=
  "color:#b00e23">(ⲓ̅)</span> ⲁⲩⲱ ⲧⲥⲩⲛⲁⲅⲱⲅⲏ ⲁⲥϫⲟⲟⲩ ⲉⲡⲙⲁ ⲉⲧⲙ̅ⲙⲁⲩ ⲙ̅ⲙⲏⲧⲥⲛⲟⲟⲩⲥ
  ⲛ̅ϣⲟ ⲛ̅ⲣⲱⲙⲉ ⲉⲃⲟⲗ ϩⲛ̅ ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲛ̅ϣⲏⲣⲉ ⲛ̅ϫⲱⲱⲣⲉ ⲁⲩⲱ ⲁⲩϩⲱⲛ ⲉⲧⲟⲟⲧⲟⲩ ⲉⲩϫⲱ
  ⲙ̅ⲙⲟⲥ ϫⲉ ⲃⲱⲕ ⲛ̅ⲧⲉⲧⲛ̅ⲡⲁⲧⲁⲥⲥⲉ ⲛ̅ⲛⲉⲧⲟⲩⲏϩ ϩⲛ̅ ⲓ̈ⲁⲃⲓⲥ ⲛ̅ⲧⲉ ⲅⲁⲗⲁⲁⲇ ϩⲛ̅ ⲟⲩⲧⲁⲡⲣⲟ
  ⲛ̅ⲥⲏϥⲉ ⲁⲩⲱ ⲛⲉϩⲓⲟⲙⲉ ⲙⲛ̅ ⲡⲗⲁⲟⲥ <span style="color:#b00e23">(ⲓ̅ⲁ̅)</span> ⲁⲩⲱ
  ⲡⲉⲓϣⲁϫⲉ ⲉⲧⲉⲧⲛⲉⲁⲁϥ ϩⲟⲟⲩⲧ ⲛⲓⲙ ⲁⲩⲱ ⲥϩⲓⲙⲉ ⲛⲓⲙ ⲉⲁⲥⲥⲟⲩⲛ ⲙⲁ ⲛ̅ⲛ̅ⲕⲟⲧⲕ̅ ⲛ̅ϩⲟⲟⲩⲧ ⲁⲣⲓⲥⲟⲩ
  ⲛ̅ⲁⲛⲁⲑⲉⲙⲁ ⲏ ⲛ̅ⲃⲟⲧⲉ ⲙ̅ⲡⲁⲣⲑⲉⲛⲟⲥ ⲇⲉ ϩⲁⲣⲉϩ ⲉⲣⲟⲟⲩ ⲁⲩⲱ ⲁⲩⲉⲓⲣⲉ ϩⲓⲛⲁⲓ̈ <span style=
  "color:#b00e23">(ⲓ̅ⲃ̅)</span> ⲁⲩϭⲓⲛⲉ ⲉⲃⲟⲗ ϩⲛ̅ ⲛⲉⲧⲟⲩⲏϩ ϩⲛ̅ ⲛ̅ⲓ̈ⲁⲃⲓⲥ ⲛ̅ⲧⲉ
  ⲅⲁⲗⲁⲁⲇ ⲛϥ̅ⲧⲟⲩϣⲉ ⲛ̅ϣⲉⲉⲣⲉ ϣⲏⲙ ⲙ̅ⲡⲁⲣⲑⲉⲛⲟⲥ ⲛⲁⲓ̈ ⲉⲧⲉ ⲙ̅ⲡⲟⲩⲥⲟⲩ ⲛ̅ϩⲟⲟⲩⲧ ⲉⲛⲕⲟⲧⲕ̅
  ⲛⲙ̅ⲙⲁⲩ ⲁⲩⲛ̅ⲛ̅ⲧⲟⲩ ⲉϩⲣⲁⲓ̈ ⲉⲧⲡⲁⲣⲉⲙⲃⲟⲗⲏ ϩⲛ̅ ⲥⲏⲗⲱ ⲧⲁⲓ ⲉⲧϩⲙ̅ ⲡⲕⲁϩ ⲛ̅ⲭⲁⲛⲁⲁⲛ
  <span style="color:#b00e23">(ⲓ̅ⲅ̅)</span> ⲁⲩⲱ ⲁⲥϫⲟⲟⲩ ⲛ̅ϭⲓ ⲧⲥⲩⲛⲁⲅⲱⲅⲏ ⲧⲏⲣⲥ̅
  ⲁⲩϣⲁϫⲉ ⲙⲛ̅ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ ϩⲛ̅ ⲧⲡⲉⲧⲣⲁ ⲛ̅ϩⲣⲉⲙⲙⲱⲛ ⲁⲩⲙⲟⲩⲧⲉ ⲉⲣⲟⲟⲩ ⲉⲩⲉⲓⲣⲏⲛⲏ
  ⲛⲙ̅ⲙⲁⲩ <span style="color:#b00e23">(ⲓ̅ⲇ̅)</span> ⲁⲩⲱ ⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ
  ⲁⲩⲕⲧⲟⲟⲩ ⲉⲣⲁⲧⲟⲩ ⲛ̅ⲛ̅ϣⲏⲣⲉ ⲙ̅ⲡⲓ̈ⲥⲣⲁⲏⲗ ⲛⲉⲩⲥⲛⲏⲩ ⲙ̅ⲡⲟⲩⲟⲉⲓϣ ⲉⲧⲙ̅ⲙⲁⲩ ⲁⲩⲱ ⲛ̅ϣⲏⲣⲉ
  ⲙ̅ⲡⲓ̈ⲥⲣⲁⲏⲗ ⲁⲩϯ ⲛⲁⲩ ⲛ̅ⲛⲉϩⲓⲟⲙⲉ ⲛⲁⲓ̈ ⲉⲛⲧⲁⲩϥⲓⲧⲟⲩ ⲉⲃⲟⲗ ϩⲛ̅ ⲛ̅ϣⲉⲉⲣⲉ [...
  <span style="color:#b00e23">(ⲓ̅ⲉ̅)</span> <span style=
  "color:#b00e23">(ⲓ̅ⲋ̅)</span> <span style="color:#b00e23">(ⲓ̅ⲍ̅)</span>
  <span style="color:#b00e23">(ⲓ̅ⲏ̅)</span> <span style=
  "color:#b00e23">(ⲓ̅ⲑ̅)</span> <span style="color:#b00e23">(ⲕ̅)</span>
  <span style="color:#b00e23">(ⲕ̅ⲁ̅)</span> <span style=
  "color:#b00e23">(ⲕ̅ⲃ̅)</span> <span style="color:#b00e23">(ⲕ̅ⲅ̅)</span>
  <span style="color:#b00e23">(ⲕ̅ⲇ̅)</span> <span style=
  "color:#b00e23">(ⲕ̅ⲉ̅)</span> ]</p>
</body>
</html>
