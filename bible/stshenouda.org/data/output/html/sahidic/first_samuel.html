<!DOCTYPE html>
<html>
<head>
  <title>First Samuel</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="first_samuel">First Samuel</h2><a href="#first_samuel1">1</a>
  <a href="#first_samuel2">2</a> <a href="#first_samuel3">3</a> <a href=
  "#first_samuel4">4</a> <a href="#first_samuel5">5</a> <a href=
  "#first_samuel6">6</a> <a href="#first_samuel7">7</a> <a href=
  "#first_samuel8">8</a> <a href="#first_samuel9">9</a> <a href=
  "#first_samuel10">10</a> <a href="#first_samuel11">11</a> <a href=
  "#first_samuel12">12</a> <a href="#first_samuel13">13</a> <a href=
  "#first_samuel14">14</a> <a href="#first_samuel15">15</a> <a href=
  "#first_samuel16">16</a> <a href="#first_samuel17">17</a> <a href=
  "#first_samuel18">18</a> <a href="#first_samuel19">19</a> <a href=
  "#first_samuel20">20</a> <a href="#first_samuel21">21</a> <a href=
  "#first_samuel22">22</a> <a href="#first_samuel23">23</a> <a href=
  "#first_samuel24">24</a> <a href="#first_samuel25">25</a> <a href=
  "#first_samuel26">26</a> <a href="#first_samuel27">27</a> <a href=
  "#first_samuel28">28</a> <a href="#first_samuel29">29</a> <a href=
  "#first_samuel30">30</a> <a href="#first_samuel31">31</a>
  <h3 id="first_samuel1">1</h3>ⲁ ⲃⲁⲥⲓⲗⲓⲁ. ⲧϣⲟⲣⲡ̅ ⲙ̅ⲙⲛ̅ⲧⲣ̅ⲣⲟ ⲛ̅ⲥⲁⲟⲩⲗ. ⲓ̅ⲥ̅ ⲭ̅ⲥ̅
  <span style="color:#b00e23">(ⲁ̅)</span> ⲛⲉⲩⲉⲛ ⲟⲩⲣⲱⲙⲉ ⲇⲉ ⲉⲃⲟⲗ ϩⲛ̅ ⲁⲣⲓⲙⲁⲑⲁⲉⲓⲙ.
  ⲉⲃⲟⲗ ϩⲛ̅ ⲥⲓⲫⲁ ⲡⲧⲟⲟⲩ ⲛ̅ⲉⲫⲣⲁⲓⲙ. ⲉⲡⲉϥⲣⲁⲛ ⲡⲉ ⲉⲗⲅⲁⲛⲁ ⲡϣⲏⲣⲉ ⲛ̅ⲓⲉⲣⲉⲙⲓⲏⲗ ⲡϣⲏⲣⲉ
  ⲛ̅ϩⲏⲗⲓⲁⲥ ⲡϣⲏⲣⲉ ⲛ̅ⲑⲟⲕⲉ ϩⲛ̅ ⲁⲥⲓⲃ ⲡⲧⲟⲟⲩ ⲛ̅ⲉⲫⲣⲁⲓⲙ. <span style=
  "color:#b00e23">(ⲃ̅)</span> ⲁⲩⲱ ⲡⲁⲓ̈ ⲛⲉⲟⲩⲉⲛⲧⲁϥ ⲙ̅ⲙⲁⲩ ⲛ̅ⲥϩⲓⲙⲉ ⲥⲛ̅ⲧⲉ. ⲡⲣⲁⲛ
  ⲛ̅ⲧⲟⲩⲉⲓ ⲙ̅ⲙⲟⲟⲩ ⲡⲉ ⲁⲛⲛⲁ. ⲁⲩⲱ ⲡⲣⲁⲛ ⲛ̅ⲧⲙⲉϩⲥⲛ̅ⲧⲉ ⲡⲉ ⲫⲉⲛⲁⲛⲛⲁ. ⲫⲉⲛⲁⲛⲛⲁ ⲇⲉ ⲛⲉⲟⲩⲉⲛⲧⲥ̅
  ϣⲏⲣⲉ ⲙ̅ⲙⲁⲩ. ⲁⲛⲛⲁ ⲇⲉ ⲛ̅ⲧⲟⲥ. ⲛⲉⲙⲛ̅ⲧⲥ̅ ϣⲏⲣⲉ ⲙ̅ⲙⲁⲩ <span style=
  "color:#b00e23">(ⲅ̅)</span> ⲡⲣⲱⲙⲉ ⲇⲉ ⲉⲗⲕⲁⲛⲁ ⲉⲛⲉ ϣⲁϥⲉⲓ ⲉϩⲣⲁⲓ̈ ϩⲛ̅ ⲧⲉϥⲡⲟⲗⲓⲥ
  ⲁⲣⲙⲁⲑⲁⲉⲓⲙ ⲕⲁⲧⲁ ϩⲟⲟⲩ ϩⲟⲟⲩ. ⲉⲟⲩⲱϣⲧ̅. ⲁⲩⲱ ⲉⲧⲁⲗⲉ ⲑⲩⲥⲓⲁ ⲉϩⲣⲁⲓ̈ ⲙ̅ⲙⲁϩ ⲙ̅ⲡϫⲟⲉⲓⲥ
  ⲡⲛⲟⲩⲧⲉ ⲥⲁⲃⲃⲁⲱⲑ ϩⲛ̅ ⲥⲏⲗⲱ. ⲁⲩⲱ ϩⲏⲗⲓ̈ ⲡⲟⲩⲏⲏⲃ ⲛⲉϥϩⲙ̅ ⲡⲙⲁ ⲉⲧⲙ̅ⲙⲁⲩ ⲙⲛ̅ ⲡⲉϥϣⲏⲣⲉ
  ⲥⲛⲁⲩ. ⲟⲫⲛⲏ ⲙⲛ̅ ⲫⲓⲛⲉⲉⲥ. ⲉⲩⲟ ⲛ̅ⲟⲩⲏⲏⲃ ⲙ̅ⲡϫⲟⲉⲓⲥ <span style=
  "color:#b00e23">(ⲇ̅)</span> ⲡⲧⲱϣ ⲇⲉ ⲙ̅ⲡⲉϩⲟⲟⲩ ⲛ̅ⲧⲉⲣⲉϥϣⲱⲡⲉ ⲉⲗⲅⲁⲛⲁ ⲁϥϣⲱⲱⲧ
  ⲛ̅ⲧⲉϥⲑⲩⲥⲓⲁ ⲁϥϯ ⲛ̅ϩⲉⲛⲙⲉⲣⲓⲥ ⲙ̅ⲫⲉⲛⲁⲛⲛⲁ ⲧⲉϥⲥϩⲓⲙⲉ. ⲙⲛ̅ ⲛⲉϥϣⲏⲣⲉ ⲧⲏⲣⲟⲩ ⲙⲛ̅ ⲛⲉϥϣⲉⲉⲣⲉ.
  <span style="color:#b00e23">(ⲉ̅)</span> ⲁⲛⲛⲁ ⲇⲉ ϩⲱⲱⲥ ⲁϥϯ ⲛⲁⲥ ⲛ̅ⲟⲩⲙⲉⲣⲓⲥ ⲛ̅ⲟⲩⲱⲧ
  ⲕⲁⲧⲁ ⲡⲉⲥϩⲟ ϫⲉ ⲛⲉⲙⲛ̅ⲧⲥ̅ ϣⲏⲣⲉ ⲙ̅ⲙⲁⲩ. ⲉⲗⲅⲁⲛⲁ ⲇⲉ ⲛⲉϥⲙⲉ ⲛ̅ⲁⲛⲛⲁ ⲉϩⲟⲩⲉ ⲉⲫⲉⲛⲁⲛⲛⲁ ⲁⲩⲱ
  ⲡϫⲟⲉⲓⲥ ⲁϥϣⲱⲧⲙ̅ ⲉⲣⲉⲙⲡⲧⲱϣ ⲛ̅ⲧⲉⲥⲙⲏⲧⲣⲁ. <span style="color:#b00e23">(ⲋ̅)</span>
  ⲉⲃⲟⲗ ϫⲉ ⲛ̅ⲧⲟϥ ⲡϫⲟⲉⲓⲥ ⲙ̅ⲡⲉϥϯ ϣⲏⲣⲉ ⲛⲁⲥ ⲕⲁⲧⲁ ⲡⲧⲱϣ ⲛ̅ⲧⲉⲥⲑⲗⲓⲯⲓⲥ. ⲁⲩⲱ ⲕⲁⲧⲁ
  ⲡⲉⲥⲟⲩⲱⲗⲥ̅ ⲛ̅ϩⲏⲧ ⲉⲧⲛ̅ⲙ̅ⲙⲁⲥ. ϩⲛ̅ ⲧⲉⲥⲑⲗⲓⲯⲓⲥ. ⲁⲩⲱ ⲛⲉⲥⲑⲗⲓⲃⲉ ⲛⲉⲥⲟⲩⲟⲗⲥ ⲛ̅ϩⲏⲧ
  ⲉⲧⲃⲉⲡⲁⲓ̈ ⲉⲃⲟⲗ ϫⲉ ⲁ ⲡϫⲟⲉⲓⲥ ϣⲱⲧⲙ̅. ⲉⲣⲉⲙ̅ⲡⲕⲱⲧⲉ ⲛ̅ⲧⲉⲥⲙⲏⲧⲣⲁ. ⲉⲧⲉⲙ̅ϯ ϣⲏⲣⲉ ⲛⲁⲥ.
  <span style="color:#b00e23">(ⲍ̅)</span> ⲧⲁⲓ̈ ⲅⲁⲣ ⲧⲉ ⲑⲉ ⲉⲛⲉⲥⲉⲓⲣⲉ ⲙ̅ⲙⲟⲥ ⲧⲉⲣⲟⲙⲡⲉ
  ϩⲙ̅ ⲡⲧⲣⲉⲥⲃⲱⲕ ⲉϩⲣⲁⲓ̈ ⲉⲡⲏⲓ̈ ⲙ̅ⲡϫⲟⲉⲓⲥ. ⲁⲩⲱ ⲛⲉⲥⲙⲟⲕϩ̅ ⲛ̅ϩⲏⲧ ⲉⲥⲣⲓⲙⲉ. ⲉⲙⲉⲥϩⲙⲟⲟⲥ
  ⲉϩⲣⲁⲓ̈ ⲉⲟⲩⲱⲙ <span style="color:#b00e23">(ⲏ̅)</span> ⲉⲗⲕⲁⲛⲁ ⲇⲉ ⲡⲉⲥϩⲁⲓ̈ ⲡⲉϫⲁϥ
  ⲛⲁⲥ ϫⲉ ⲁⲛⲛⲁ. ⲛ̅ⲧⲟⲥ ⲇⲉ ⲡⲉϫⲁⲥ ⲛⲁϥ. ⲉⲓⲥ ϩⲏⲏⲧⲉ ⲁⲛⲟⲕ ⲡϫⲟⲉⲓⲥ ϯⲥⲱⲧⲙ̅ ⲉⲣⲟⲕ. ⲡⲉϫⲁϥ ⲛⲁⲥ
  ϫⲉ ⲁϩⲣⲟ ϩⲓ̈ⲛⲁⲓ̈ ⲧⲉⲣⲓⲙⲉ. ⲁⲩⲱ ⲁϩⲣⲟ ⲛ̅ⲧⲉⲟⲩⲱⲙ ⲁⲛ. ⲉⲣⲉ ⲡⲟⲩϩⲏⲧ ⲙⲟⲕϩ̅ ⲙ̅ⲙⲟ. ⲙⲏ
  ⲛⲁⲛⲟⲩⲓ̈. ⲁⲛ ⲛⲉ. ⲁⲛⲟⲕ ⲉϩⲟⲩⲉ ⲉⲙⲏⲧ ⲛ̅ϣⲏⲣⲉ. <span style=
  "color:#b00e23">(ⲑ̅)</span> ⲁⲩⲱ ⲁⲥⲧⲱⲛⲥ̅. ⲙⲛ̅ⲛ̅ⲥⲁ ⲛ̅ⲥⲟⲩⲱⲙ ϩⲛ̅ ⲥⲏⲗⲱ. ⲁⲥⲁϩⲉⲣⲁⲧⲥ̅
  ϩⲓ̈ⲑⲏ ⲙ̅ⲡϫⲟⲉⲓⲥ. ϩⲏⲗⲓ̈ ⲇⲉ ⲡⲟⲩⲏⲏⲃ ⲛⲉϥϩⲙⲟⲟⲥ ϩⲓ̈ϫⲛ̅ ⲧⲉⲡⲛⲏ ⲛ̅ⲛⲉⲡⲩⲗⲏ ⲙ̅ⲡⲉⲣⲡⲉ
  ⲙ̅ⲡϫⲟⲉⲓⲥ. <span style="color:#b00e23">(ⲓ̅)</span> ⲁⲩⲱ ⲛ̅ⲧⲟⲥ ⲛⲉⲥⲟⲩⲟⲗⲥ̅ ⲛ̅ϩⲏⲧ
  ⲉⲙⲁⲧⲉ. ⲉⲁⲥϣⲗⲏⲗ ⲉϩⲣⲁⲓ̈ ⲉⲡϫⲟⲉⲓⲥ ⲉⲥϫⲱ ⲙ̅ⲙⲟⲥ ⲉⲥⲣⲓⲙⲉ. <span style=
  "color:#b00e23">(ⲓ̅ⲁ̅)</span> ⲁⲩⲱ ⲉⲥⲉⲣⲏⲧ ⲛ̅ⲟⲩⲉⲣⲏⲧ ⲙ̅ⲡϫⲟⲉⲓⲥ ⲉⲥϫⲱ ⲙ̅ⲙⲟⲥ ϫⲉ
  ⲁⲇⲱⲛⲁⲓ ⲡϫⲟⲉⲓⲥ ⲉⲗⲱⲉⲓ ⲥⲁⲃⲃⲁⲱⲑ ϩⲛ̅ ⲟⲩϭⲱϣⲧ̅ ⲉⲕϣⲁⲛϭⲱϣⲧ̅ ⲉϫⲙ̅ ⲡⲉⲑⲃⲃⲓ̈ⲟ ⲛ̅ⲧⲕ̅ϩⲙ̅ϩⲁⲗ.
  ⲛⲅ̅ⲉⲣ ⲡⲁⲙⲉⲉⲩⲉ ⲛⲅ̅ϯ ⲛ̅ⲧⲉⲕϩⲙ̅ϩⲁⲗ ⲛ̅ⲟⲩⲥⲡⲉⲣⲙⲁ ⲛ̅ⲣⲱⲙⲉ ϯⲛⲁⲧⲁⲁϥ ⲛⲁⲕ ⲡⲉ ⲛ̅ⲧⲁⲓ̈ⲟ
  ⲙ̅ⲡⲉⲕⲙⲧⲟ ⲉⲃⲟⲗ ϣⲁ ⲡⲉϩⲟⲟⲩ ⲙ̅ⲡⲉϥⲙⲟⲩ ⲁⲩⲱ ⲟⲩⲏⲣⲡ ⲙⲛ̅ ⲟⲩⲥⲓⲕⲉⲣⲁ ⲛ̅ⲛⲉϥⲥⲟⲟⲩ. ⲁⲩⲱ ⲛ̅ⲛⲉ
  ⲧⲁⲕ ⲃⲱⲕ ⲉϫⲛ̅ ⲧⲉϥⲁⲡⲉ. <span style="color:#b00e23">(ⲓ̅ⲃ̅)</span> ⲁⲥϣⲱⲡⲉ ⲇⲉ
  ⲛ̅ⲧⲉⲣⲉⲥⲱⲥⲕ̅ ⲉⲥϣⲗⲏⲗ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. ϩⲏⲗⲓ̈ ⲡⲟⲩⲏⲏⲃ ⲁϥϯⲧⲟⲟⲧϥ̅ ⲉⲣⲉⲛⲣⲱⲥ.
  <span style="color:#b00e23">(ⲓ̅ⲅ̅)</span> ⲛ̅ⲧⲟⲥ ⲇⲉ ⲛⲉⲥϣⲁϫⲉ ϩⲙ̅ ⲡⲉⲥϩⲏⲧ ⲁⲩⲱ
  ⲛⲉⲣⲉ ⲛⲉⲥⲥⲡⲟⲧⲟⲩ ⲕⲓⲙ. ⲉⲛⲥⲉⲥⲱⲧⲙ ⲁⲛ ⲉϩⲣⲟⲟⲩ ⲛ̅ⲧⲁⲥ. ϩⲏⲗⲓ̈ ⲇⲉ ⲁϥⲙⲉⲉⲩⲉ ⲉⲣⲟⲥ ϫⲉ
  ⲉⲥⲧⲁϩⲉ. <span style="color:#b00e23">(ⲓ̅ⲇ̅)</span> ⲁⲩⲱ ⲡϣⲏⲣⲉ ⲛ̅ϩⲏⲗⲓ̈ ⲡⲉϫⲁϥ
  ⲛⲁⲥ. ϫⲉ ϣⲁⲛⲧⲉ ⲟⲩ ϣⲱⲡⲉ ⲉⲣⲛⲁϣⲱⲡⲉ ⲉⲣⲧⲁϩⲉ. ⲛⲉϩ ⲡⲟⲩⲏⲣⲡ ⲉⲃⲟⲗ ⲙ̅ⲙⲟ. ⲛ̅ⲧⲉⲗⲟ ⲙ̅ⲙⲁⲩ ϩⲁ
  ⲡϩⲟ ⲙ̅ⲡϫⲟⲉⲓⲥ. <span style="color:#b00e23">(ⲓ̅ⲉ̅)</span> ⲁⲩⲱ ⲁ ⲁⲛⲛⲁ ⲟⲩⲱϣⲃ̅
  ⲡⲉϫⲁⲥ. ϫⲉ ⲛ̅ϯⲧⲁϩⲉ ⲁⲛ ⲡϫⲟⲉⲓⲥ. ⲁⲛⲟⲕ ⲧⲉ ⲧⲉⲥϩⲓⲙⲉ ⲉⲧⲟⲩⲟⲗⲥ̅ ⲛ̅ϩⲏⲧ ⲛ̅ⲑⲉ ⲙ̅ⲡⲟⲟⲩ
  ⲛ̅ϩⲟⲟⲩ. ⲁⲩⲱ ⲙ̅ⲡⲓ̈ⲥⲉ ⲏⲣⲡ. ⲟⲩⲇⲉ ⲥⲓⲕⲉⲣⲁ ⲉⲓ̈ⲡⲱϩⲧ̅ ⲛ̅ⲧⲁⲯⲩⲭⲏ ⲙ̅ⲡⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ.
  <span style="color:#b00e23">(ⲓ̅ⲋ̅)</span> ⲙ̅ⲡⲉⲣⲕⲁ ⲧⲉⲕϩⲙ̅ϩⲁⲗ ⲛ̅ⲧⲟⲟⲧⲕ̅ ⲛ̅ⲑⲉ
  ⲛ̅ⲟⲩϣⲉⲉⲣⲉ ⲉⲥⲛⲏϫ ⲉⲃⲟⲗ. ϫⲉ ⲉⲃⲟⲗ ϩⲙ̅ ⲡⲁϣⲁⲓ̈ ⲛ̅ⲛⲁϣⲁϫⲉ. ⲁⲓ̈ⲱⲥⲕ̅ ϣⲁ ⲧⲉⲛⲟⲩ
  <span style="color:#b00e23">(ⲓ̅ⲍ̅)</span> ⲁⲩⲱ ϩⲏⲗⲓ̈ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁⲥ.
  ϫⲉ ⲃⲱⲕ ϩⲛ̅ ⲟⲩⲉⲓⲣⲏⲛⲏ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ⲉϥⲉϯ ⲛⲉ ⲙ̅ⲡⲟⲩⲁⲓⲧⲏⲙⲁ ⲧⲏⲣϥ̅ ⲡⲉⲛⲧⲁⲣ̅ⲁⲓⲧⲉⲓ
  ⲙ̅ⲙⲟϥ ⲛ̅ⲧⲟⲟⲧϥ̅. <span style="color:#b00e23">(ⲓ̅ⲏ̅)</span> ⲡⲉϫⲁⲥ ⲛⲁϥ ϫⲉ ⲁ
  ⲧⲉⲕϩⲙ̅ϩⲁⲗ ϭⲉⲛ ⲭⲁⲣⲓⲥ ⲙ̅ⲡⲙⲧⲟ ⲉⲃⲟⲗ ⲛ̅ⲛⲉⲕⲃⲁⲗ. ⲁⲩⲱ ⲧⲉⲥϩⲓⲙⲉ ⲁⲥⲃⲱⲕ ⲉϩⲣⲁⲓ̈ ⲉⲧⲉⲥϩⲓ̈ⲏ.
  ⲁⲥⲃⲱⲕ ⲉϩⲟⲩⲛ ⲉⲡⲉⲥⲙⲁ ⲛ̅ϭⲟⲉⲓⲗⲉ. ⲁⲥϩⲙⲟⲟⲥ ⲁⲥⲟⲩⲱⲙ ⲙⲛ̅ ⲡⲉⲥϩⲁⲓ̈. ⲁⲩⲱ ⲁⲥⲥⲱ. ⲁ ⲡⲉⲥϩⲟ ⲗⲟ
  ⲉϥⲟⲕⲙ̅. <span style="color:#b00e23">(ⲓ̅ⲑ̅)</span> ⲁⲩⲧⲱⲟⲩⲛ ⲇⲉ ⲉϩⲧⲟⲟⲩⲉ.
  ⲁⲩⲡⲁϩⲧⲟⲩ ⲁⲩⲟⲩⲱϣⲧ̅ ⲙ̅ⲡϫⲟⲉⲓⲥ ⲁⲩⲙⲟⲟϣⲉ ⲉⲧⲉⲩϩⲓ̈ⲏ. ⲁⲩⲱ ⲉⲗⲕⲁⲛⲁ ⲁϥⲉⲓ ⲉϩⲣⲁⲓ̈ ⲉⲡⲉϥⲏⲓ̈
  ⲁⲣⲙⲁⲑⲁⲉⲓⲙ ⲁϥⲥⲟⲩⲉⲛ ⲁⲛⲛⲁ ⲧⲉϥⲥϩⲓⲙⲉ. ⲁⲩⲱ ⲡϫⲟⲉⲓⲥ ⲁϥⲉⲣ ⲡⲉⲥⲙⲉⲉⲩⲉ <span style=
  "color:#b00e23">(ⲕ̅)</span> ⲁⲥⲱ. ⲁⲥϣⲱⲡⲉ ⲇⲉ ⲙ̅ⲡⲉⲩⲟⲉⲓϣ ⲛ̅ⲛⲉϩⲟⲟⲩ. ⲁⲥϫⲡⲉ ⲟⲩϣⲏⲣⲉ.
  ⲁⲥⲙⲟⲩⲧⲉ ⲉⲡⲉϥⲣⲁⲛ ϫⲉ ⲥⲁⲙⲟⲩⲏⲗ ⲉⲥϫⲱ ⲙ̅ⲙⲟⲥ. ϫⲉ ⲛ̅ⲧⲁⲓ̈ⲉⲧⲓ ⲙ̅ⲙⲟϥ ⲛ̅ⲧⲟⲟⲧϥ̅ ⲙ̅ⲡϫⲟⲉⲓⲥ
  ⲥⲁⲃⲁⲱⲑ. <span style="color:#b00e23">(ⲕ̅ⲁ̅)</span> ⲁⲩⲱ ⲡⲣⲱⲙⲉ ⲉⲗⲅⲁⲛⲁ ⲁϥⲃⲱⲕ
  ⲉϩⲣⲁⲓ̈ ⲙⲛ̅ ⲡⲉϥⲏⲓ̈ ⲧⲏⲣϥ̅ ⲉⲥⲏⲗⲱ. ⲉⲧⲣⲉϥϣⲱⲱⲧ ⲛ̅ⲧⲉⲑⲩⲥⲓⲁ ⲛ̅ⲛⲉϩⲟⲟⲩ. ⲁⲩⲱ ⲉⲧⲣⲉϥϯ
  ⲛ̅ⲛⲉϥⲣⲉⲙⲏⲧ ⲙⲛ̅ ⲛⲉⲣⲉⲙⲏⲧ ⲧⲏⲣⲟⲩ ⲙ̅ⲡⲉϥⲕⲁϩ. <span style=
  "color:#b00e23">(ⲕ̅ⲃ̅)</span> ⲁⲛⲛⲁ ⲇⲉ ⲙ̅ⲡⲉⲥⲃⲱⲕ ⲉϩⲣⲁⲓ̈ ⲛⲙ̅ⲙⲁϥ. ϫⲉ ⲁⲥϫⲟⲟⲥ
  ⲙ̅ⲡⲉⲥϩⲁⲓ̈ ϫⲉ ϯⲛⲁϭⲱ ϣⲁⲛⲧⲉ ⲡϣⲏⲣⲉ ⲕⲟⲩⲓ̈ ϫⲁⲧⲉ. ⲛ̅ⲧⲁⲟⲙϫϥ ϫⲉ ⲉϥⲉⲟⲩⲱⲛϩ̅ ⲉⲃⲟⲗ ϩⲓ̈ⲑⲏ
  ⲙ̅ⲡϫⲟⲉⲓⲥ. ⲛϥ̅ϭⲱ ⲙ̅ⲡⲙⲁ ⲉⲧⲙ̅ⲙⲁⲩ ⲛ̅ϣⲁ. ⲉⲛⲉϩ <span style=
  "color:#b00e23">(ⲕ̅ⲅ̅)</span> ⲡⲉϫⲉ ⲉⲗⲅⲁⲛⲁ ⲡⲉⲥϩⲁⲓ̈ ⲛⲁⲥ. ϫⲉ ⲁⲣⲓ ⲡⲁⲅⲁⲑⲟⲛ
  ⲛ̅ⲛⲁϩⲣⲉⲛ ⲛⲟⲩⲃⲁⲗ. ϩⲙⲟⲟⲥ ⲛⲉ ϣⲁⲛⲧⲉⲱⲙϫ̅ ⲙ̅ⲡϣⲏⲣⲉ ⲕⲟⲩⲓ̈. ⲁⲗⲗⲁ ⲡϫⲟⲉⲓⲥ ⲉϥⲉⲧⲁϩⲟ ⲉⲣⲁⲧϥ̅
  ⲙ̅ⲡⲉⲛⲧⲁϥⲉⲓ ⲉⲃⲟⲗ ϩⲛ̅ ⲧⲟⲩⲧⲁⲡⲣⲟ. ⲧⲉⲥϩⲓⲙⲉ ⲇⲉ ⲁⲥϩⲙⲟⲟⲥ. ⲁⲥⲧⲥⲛ̅ⲕⲟ ⲙ̅ⲡⲉⲥϣⲏⲣⲉ
  ϣⲁⲛⲧⲉⲥⲱⲙϫ̅ ⲙ̅ⲙⲟϥ. <span style="color:#b00e23">(ⲕ̅ⲇ̅)</span> ⲁⲩⲱ ⲁⲥⲉⲓ ⲉϩⲣⲁⲓ̈
  ⲛⲙ̅ⲙⲁϥ ⲉⲥⲏⲗⲱ. ⲙⲛ̅ ⲟⲩⲙⲁⲥⲉ ⲉϥϩⲉⲛ ϣⲟⲙⲧⲉ ⲛ̅ⲣⲟⲙⲡⲉ ⲁⲩⲱ ⲙⲛ̅ ϩⲛ̅ⲟⲉⲓⲕ. ⲙⲛ̅ ⲟⲩϣⲓ̈
  ⲛ̅ⲥⲁⲙⲓ̈ⲧ. ⲁⲩⲱ ⲟⲩϣⲓ̈ ⲛ̅ⲏⲣⲡ̅ ⲁⲥⲃⲱⲕ ⲉϩⲟⲩⲛ ⲉⲥⲏⲗⲱ ⲉⲡⲏⲓ̈ ⲙ̅ⲡϫⲟⲉⲓⲥ. ⲉⲣⲉ ⲡϣⲏⲣⲉ ⲕⲟⲩⲓ̈
  ⲛⲙ̅ⲙⲁⲩ ⲁⲩⲧⲁϩⲟϥ ⲉⲣⲁⲧϥ̅ ⲙ̅ⲡⲉⲙⲧⲟ ⲙ̅ⲡϫⲟⲉⲓⲥ. ⲁⲩⲱ ⲡⲉϥⲉⲓⲱⲧ ⲁϥϣⲱⲧ ⲛ̅ⲧⲉⲑⲩⲥⲓⲁ. ⲉϣⲁϥⲁⲁⲥ
  ⲙ̅ⲙⲁϩ ⲡϫⲟⲉⲓⲥ ⲕⲁⲧⲁ ⲡⲧⲱϣ ⲛ̅ⲛ̅ϩⲟⲟⲩ ⲁⲩⲱ ⲁϥⲉⲓⲛⲉ ⲡϣⲏⲣⲉ ⲕⲟⲩⲓ̈ <span style=
  "color:#b00e23">(ⲕ̅ⲉ̅)</span> ⲁϥϣⲱⲱⲧ ⲙ̅ⲡⲙⲁⲥⲉ. ⲁⲛⲛⲁ ⲇⲉ ⲧⲙⲁⲁⲩ ⲙ̅ⲡϣⲏⲣⲉ ⲕⲟⲩⲓ̈.
  ⲁⲥϯ ⲙ̅ⲡⲉⲥⲟⲩⲟⲓ̈ ⲉϩⲏⲗⲓ̈ <span style="color:#b00e23">(ⲕ̅ⲋ̅)</span> ⲡⲉϫⲁⲥ ⲛⲁϥ. ϫⲉ
  ⲧⲉⲕⲯⲩⲭⲏ ⲟⲛϩ̅ ϯϩⲧⲏⲕ ⲉⲣⲟⲓ̈ ⲡϫⲟⲉⲓⲥ. ⲁⲛⲟⲕ ⲧⲉ ⲧⲉⲓ̈ⲥϩⲓⲙⲉ ⲧⲉⲛⲧⲁⲥⲁϩⲉⲣⲁⲧⲥ̅ ⲙ̅ⲡⲉⲕⲙⲧⲟ
  ⲉⲃⲟⲗ. ϩⲙ̅ ⲡⲁⲓ̈ ⲉⲧⲣⲁϣⲗⲏⲗ ⲙ̅ⲡⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ <span style=
  "color:#b00e23">(ⲕ̅ⲍ̅)</span> ⲉⲧⲃⲉ ⲡⲉⲓ̈ϣⲏⲣⲉ ⲕⲟⲩⲓ̈ ⲁⲓ̈ϣⲗⲏⲗ ϭⲉ ⲉϩⲣⲁⲓ̈ ⲉⲣⲟϥ. ⲁⲩⲱ
  ⲛ̅ⲧⲟϥ ⲡϫⲟⲉⲓⲥ. ⲁϥϯ ⲛⲁⲓ̈ ⲙ̅ⲡⲁⲉⲧⲏⲙⲁ ⲛ̅ⲧⲁⲓ̈ⲉⲧⲓ ⲙ̅ⲙⲟϥ ⲛ̅ⲧⲟⲟⲧϥ̅. <span style=
  "color:#b00e23">(ⲕ̅ⲏ̅)</span> ⲁⲛⲟⲕ ϭⲉ ϩⲱ ϯⲛⲁⲧⲁⲁϥ ⲛ̅ⲧⲁⲓ̈ⲟ ⲙ̅ⲡϫⲟⲉⲓⲥ ⲛ̅ⲛⲉϩⲟⲟⲩ
  ⲧⲏⲣⲟⲩ ⲙ̅ⲡⲉϥⲱⲛϩ̅ ⲉⲧⲣⲉϥϣⲱⲡⲉ ϩⲁⲣⲁⲧϥ̅ ⲙ̅ⲡϫⲟⲉⲓⲥ.
  <h3 id="first_samuel2">2</h3><span style="color:#b00e23">(ⲁ̅)</span> ⲁⲩⲱ
  ⲛ̅ⲧⲉⲩⲛⲟⲩ ⲡⲉϫⲁⲥ ϫⲉ ⲡⲁϩⲏⲧ ⲁϥⲧⲁϫⲣⲟ ϩⲙ̅ ⲡϫⲟⲉⲓⲥ. ⲡⲁⲧⲁⲡ ⲁϥϫⲓⲥⲉ ϩⲙ̅ ⲡⲁⲛⲟⲩⲧⲉ. ⲧⲁⲧⲁⲡⲣⲟ
  ⲁⲥⲟⲩⲱⲛ ⲉⲙⲁⲧⲉ ⲉϫⲛ̅ ⲛ̅ⲁϫⲁϫⲉ. ⲁⲓ̈ⲟⲩⲛⲟϥ ⲡϫⲟⲉⲓⲥ ⲉϫⲙ̅ ⲡⲉⲕⲟⲩϫⲁⲓ̈ <span style=
  "color:#b00e23">(ⲃ̅)</span> ϫⲉ ⲙⲛ̅ ⲕⲉⲟⲩⲁ ⲉϥⲟⲩⲁⲁⲃ ⲛ̅ⲑⲉ ⲙ̅ⲡϫⲟⲉⲓⲥ ⲁⲩⲱ ⲙⲛ̅
  ⲕⲉⲇⲓⲕⲁⲓⲟⲥ ⲛ̅ⲑⲉ ⲙ̅ⲡⲉⲛⲛⲟⲩⲧⲉ. ⲙⲛ̅ ⲕⲉϩⲁⲅⲓⲟⲥ ⲛ̅ⲃⲉⲗⲗⲁⲕ <span style=
  "color:#b00e23">(ⲅ̅)</span> ⲙ̅ⲡⲉⲣϣⲟⲩϣⲟⲩ ⲙ̅ⲙⲱⲧⲛ̅. ⲁⲩⲱ ⲙ̅ⲡⲉⲣⲧⲁⲩⲉ ⲛⲟϭ ⲛ̅ϣⲁϫⲉ.
  ⲙ̅ⲡⲉⲣⲧⲣⲉ ⲙⲛ̅ⲧϩⲉⲣⲟⲩⲱ. ⲉⲓ ⲉⲃⲟⲗ ϩⲛ̅ ⲧⲉⲧⲛ̅ⲧⲁⲡⲣⲟ. ϫⲉ ⲡⲛⲟⲩⲧⲉ ⲙ̅ⲡⲥⲟⲟⲩⲛ ⲡⲉ ⲡϫⲟⲉⲓⲥ ⲁⲩⲱ
  ⲛ̅ⲧⲟϥ ⲡⲉ ⲡⲛⲟⲩⲧⲉ ⲉⲧⲥⲟⲃⲧⲉ ⲛ̅ⲛⲉϥϩⲉⲃⲏⲩⲉ. <span style="color:#b00e23">(ⲇ̅)</span>
  ⲧⲡⲓ̈ⲧⲉ ⲛ̅ⲛⲉϫⲱⲱⲣⲉ ⲁⲥϩⲱⲣⲉⲃ. ⲁⲩⲱ ⲛⲉⲧⲟ ⲛ̅ϭⲱⲃ ⲁⲩϯ ϩⲓ̈ⲱⲟⲩ ⲛ̅ⲟⲩϭⲟⲙ. <span style=
  "color:#b00e23">(ⲉ̅)</span> ⲛⲉⲧⲥⲓ̈ⲏⲩ ⲛ̅ⲟⲉⲓⲕ ⲁⲩϣⲱⲱⲧ. ⲛⲉⲧϣⲁⲁⲧ ϩⲱⲟⲩ ⲁⲩⲕⲁ ⲡϩⲓⲥⲉ
  ⲛ̅ⲥⲱⲟⲩ ⲛ̅ⲧⲉ ⲡⲕⲁϩ. ϫⲉ ⲁ ⲧⲁϭⲣⲏⲛ ϫⲡⲉ ⲥⲁϣϥ ⲛ̅ϣⲏⲣⲉ. ⲧⲉⲧⲟϣ ϩⲱⲱⲥ ⲛ̅ϣⲏⲣⲉ ⲁⲥⲣ̅ϭⲱⲃ.
  <span style="color:#b00e23">(ⲋ̅)</span> ⲡϫⲟⲉⲓⲥ ⲡⲉⲧⲙⲟⲩⲟⲩⲧ ⲛ̅ⲧⲟϥ ⲟⲛ ⲡⲉⲧⲧⲁⲛϩⲟ.
  ϥϫⲓ̈ ⲉⲡⲉⲥⲏⲧ ⲉⲁⲙ̅ⲛⲁⲧⲉ. ⲁⲩⲱ ϥⲉⲓⲛⲉ ⲉϩⲣⲁⲓ̈. <span style=
  "color:#b00e23">(ⲍ̅)</span> ⲡϫⲟⲉⲓⲥ ⲡⲉⲧϯ ⲛ̅ⲧⲙⲛ̅ⲧϩⲏⲕⲉ. ⲙⲛ̅ ⲧⲙⲉⲧⲣⲙ̅ⲙⲁⲟ. ⲉϥϯ
  ⲙ̅ⲡⲉⲑⲃⲃⲓ̈ⲟ. ⲙⲛ̅ ⲡϫⲓⲥⲉ <span style="color:#b00e23">(ⲏ̅)</span> ⲉϥϯ ⲛ̅ⲧⲟⲟⲧϥ
  ⲙ̅ⲡⲉⲧⲙⲟⲕϩ̅ ⲉⲃⲟⲗ ϩⲙ̅ ⲡⲕⲁϩ. ⲁⲩⲱ ⲉϥⲧⲟⲩⲛⲟⲩⲥ̅ ⲙ̅ⲡϩⲏⲕⲉ ⲉⲃⲟⲗ ϩⲛ̅ ⲧⲕⲟⲡⲣⲓⲁ. ⲉϥⲑⲉⲙⲥⲟ
  ⲙ̅ⲙⲟϥ ⲉϩⲣⲁⲓ̈. ⲙⲛ̅ ⲛⲉϫⲱⲱⲣⲉ ⲙ̅ⲡⲗⲁⲟⲥ. ⲉϥϯ ⲛⲁⲩ ⲙ̅ⲡⲉⲑⲣⲟⲛⲟⲥ ⲙ̅ⲡⲉⲟⲟⲩ ⲉⲕⲗⲏⲣⲟⲛⲟⲙⲉⲓ
  ⲙ̅ⲙⲟϥ. ⲉϥϯ ⲙ̅ⲡⲉⲣⲏⲧ ⲙ̅ⲡⲉⲧⲉⲣⲏⲧ. ⲁⲩⲱ ⲉϥⲥⲙⲟⲩ ⲉⲛⲣⲟⲙⲡⲉ ⲛ̅ⲛⲉⲇⲓⲕⲁⲓⲟⲥ <span style=
  "color:#b00e23">(ⲑ̅)</span> ϫⲉ ⲧϭⲟⲙ ⲙ̅ⲡⲣⲱⲙⲉ ⲛ̅ϫⲱⲱⲣⲉ ⲛ̅ⲧⲱϥ ⲁⲛ ⲧⲉ. <span style=
  "color:#b00e23">(ⲓ̅)</span> ⲡϫⲟⲉⲓⲥ ⲛⲁⲉⲓⲣⲉ ⲙ̅ⲡⲉϥϫⲁϫⲉ ⲛ̅ϭⲱⲃ. ⲡϫⲟⲉⲓⲥ ⲟⲩϩⲁⲅⲓⲟⲥ
  ⲡⲉ. <span style="color:#b00e23">(ⲓ̅a)</span> ⲙ̅ⲡⲉⲣⲧ&lt;�ⲣ&gt;ⲉ ⲡⲥⲁⲃⲉ ϣⲟⲩϣⲟⲩ
  ⲙ̅ⲙⲟϥ. ϩⲛ ⲧⲉϥⲙⲛ̅ⲧⲥⲁⲃⲉ. ⲁⲩⲱ ⲙ̅ⲡⲉⲣⲧⲣⲉ ⲡϫⲱⲱⲣⲉ. ϣⲟⲩϣⲟⲩ ⲙ̅ⲙⲟϥ ϩⲛ̅ ⲧⲉϥⲙⲛ̅ⲧϫⲱⲱⲣⲉ.
  ⲁⲩⲱ ⲙ̄ⲡⲉⲣⲧⲣⲉ ⲡⲣⲙ̅ⲙⲁⲟ ϣⲟⲩϣⲟⲩ ⲙ̅ⲙⲟϥ ϩⲛ̅ ⲧⲉϥⲙⲛ̅ⲧⲣⲙ̅ⲙⲁⲟ. <span style=
  "color:#b00e23">(ⲓ̅b)</span> ⲁⲗⲗⲁ ⲡⲉⲧⲛⲁϣⲟⲩϣⲟⲩ ⲙ̅ⲙⲟϥ. ⲙⲁⲣⲉϥϣⲟⲩϣⲟⲩ ⲙ̅ⲙⲟϥ ϩⲙ̅
  ⲡϫⲟⲉⲓⲥ. ⲁⲩⲱ ⲉⲧⲣⲉϥⲉⲓⲙⲉ ⲉⲡϫⲟⲉⲓⲥ ⲁⲩⲱ ⲛϥ̅ⲥⲟⲩⲱⲛϥ̅ ⲛϥ̅ⲉⲓⲣⲉ ⲛ̅ⲟⲩϩⲁⲡ ⲙⲛ̅ ⲟⲩⲇⲓⲕⲁⲓⲟⲥⲩⲛⲏ
  ϩⲛ̅ ⲧⲙⲏⲧⲉ ⲙ̅ⲡⲕⲁϩ. <span style="color:#b00e23">(ⲓ̅c)</span> ⲡϫⲟⲉⲓⲥ ⲁϥⲃⲱⲕ
  ⲉϩⲣⲁⲓ̈ ⲉⲙ̅ⲡⲏⲩⲉ. ⲁϥϯϩⲣⲟⲩⲃⲁⲓ̈ ⲛ̅ⲧⲟϥ ⲡⲉⲧⲛⲁϯϩⲁⲡ ⲉⲡⲕⲁϩ ⲧⲏⲣϥ̅. ⲁⲩⲱ ⲉϥⲛⲁϯϭⲟⲙ
  ⲛ̅ⲛⲉⲣⲣⲱⲟⲩ. ⲛϥ̅ϫⲓ̈ⲥⲉ ⲙ̅ⲡⲧⲁⲡ ⲙ̅ⲡⲉϥⲭⲣ̅ⲥ̅. <span style=
  "color:#b00e23">(ⲓ̅ⲁ̅)</span> ⲁⲩⲱ ⲡϣⲏⲣⲉ ⲕⲟⲩⲓ̈ ⲁⲩⲕⲁⲁϥ ϩⲙ̅ ⲡⲙⲁ ⲉⲧⲙ̅ⲙⲁⲩ ϩⲓ̈ⲑⲏ
  ⲙ̅ⲡϫⲟⲉⲓⲥ. ⲁⲩⲃⲱⲕ ⲉϩⲣⲁⲓ̈ ⲉⲁⲣⲙⲁⲑⲁⲉⲓⲙ ⲡϣⲏⲣⲉ ϣⲏⲙ ⲛⲉϥϣⲙ̅ϣⲉ ϩⲓ̈ⲑⲏ ⲙ̅ⲡϫⲟⲉⲓⲥ ⲙ̅ⲡⲉⲙⲧⲟ
  ⲉⲃⲟⲗ ⲛ̅ϩⲩⲗⲉⲓ ⲡⲟⲩⲏⲏⲃ. <span style="color:#b00e23">(ⲓ̅ⲃ̅)</span> ⲁⲩⲱ ⲛ̅ϣⲏⲣⲉ
  ⲛ̅ϩⲏⲗⲉⲓ ⲡⲟⲩⲏⲏⲃ ϩⲛ̅ϣⲏⲣⲉ ⲛⲉ ⲛ̅ⲗⲟⲓⲙⲟⲥ. ⲉⲛⲥⲉⲥⲟⲟⲩⲛ ⲁⲛ ⲙ̅ⲡϫⲟⲉⲓⲥ (13) ⲟⲩⲇⲉ ⲡⲇⲓⲕⲁⲓⲱⲙⲁ
  ⲙ̅ⲡⲟⲩⲏⲏⲃ ⲛ̅ⲧⲟⲟⲧϥ ⲙ̅ⲡⲗⲁⲟⲥ ⲧⲏⲣϥ̅. ⲉⲩⲛⲏⲩ ⲉⲣ̅ⲑⲩⲥⲓⲁ. <span style=
  "color:#b00e23">(ⲓ̅ⲅ̅)</span> ⲁⲩⲱ ϣⲁϥⲓ̈ ⲛ̅ϭⲓ ⲡϣⲏⲣⲉ ⲙ̅ⲡⲟⲩⲏⲏⲃ. ⲉⲣⲉ ⲡⲁϥⲛⲁⲡⲓⲥⲉ
  ⲉⲣⲉ ⲟⲩⲕⲣⲁⲩⲣⲁ. ⲛ̅ϣⲟⲙⲛ̅ⲧ ⲛ̅ⲧⲁⲣ̅ϩⲛ̅ ⲧⲉϥϭⲓϫ. <span style=
  "color:#b00e23">(ⲓ̅ⲇ̅)</span> ⲛϥ̅ⲧⲱⲕⲥ̅ ⲙ̅ⲙⲟⲥ ⲉϩⲣⲁⲓ̈ ⲉϫⲙ̅ ⲡⲛⲟϭ ⲛ̅ⲭⲁⲗⲕⲓⲟⲛ. ⲏ
  ⲡⲕⲟⲩⲓ̈ ⲛ̅ⲭⲁⲗⲕⲓⲟⲛ. ⲏ ⲛ̅ⲧϭⲁⲗⲁϩⲧ̅. ⲁⲩⲱ ⲡⲉϣⲁϥⲉⲓ ⲉϩⲣⲁⲓ̈ ⲧⲏⲣϥ̅ ϩⲛ̅ ⲧⲉⲕⲣⲁⲩⲣⲁ ϣⲁⲣⲉ
  ⲡⲟⲩⲏⲏⲃ ϫⲓ̈ⲧϥ̅ ⲛⲁϥ ⲧⲁⲓ̈ ⲧⲉ ⲑⲉ ⲉⲛⲉⲩⲉⲓⲣⲉ ⲙ̅ⲙⲟⲥ. ⲙ̅ⲡⲓⲏ̅ⲗ̅ ⲧⲏⲣϥ̅. ⲉⲧⲛⲏⲩ ⲉⲣ̅ⲑⲩⲥⲓⲁ
  ⲙ̅ⲡϫⲟⲉⲓⲥ ϩⲛ̅ ⲥⲏⲗⲱ. <span style="color:#b00e23">(ⲓ̅ⲉ̅)</span> ⲁⲩⲱ ⲙ̅ⲡⲁⲧⲉ
  ⲧⲉⲑⲩⲥⲓⲁ ϣⲱⲡⲉ. ϣⲁⲣⲉ ⲡϣⲏⲣⲉ ⲙ̅ⲡⲟⲩⲏⲏⲃ ⲉⲓ ⲉϥϫⲱ ⲙ̅ⲙⲟⲥ ⲙ̅ⲡⲣⲱⲙⲉ ⲡⲉⲧⲉⲓⲣⲉ ⲛ̅ⲧⲉⲑⲩⲥⲓⲁ. ϫⲉ
  ⲁⲩⲉⲓⲥ ⲡⲓⲥⲉ ⲙ̅ⲡⲟⲩⲏⲏⲃ. ⲁⲩⲱ ⲛ̅ϯⲛⲁϫⲓ̈ ⲁⲛ ⲛ̅ⲧⲟⲟⲧⲕ̅ ⲉⲃⲟⲗ ϩⲙ̅ ⲡⲉⲭⲁⲗⲕⲓⲟⲛ. ⲉⲧⲟ ⲛ̅ⲡⲉϣ
  ⲗⲱϩⲙ̅. <span style="color:#b00e23">(ⲓ̅ⲋ̅)</span> ⲁⲩⲱ ⲡⲣⲱⲙⲉ ⲉⲧⲉⲓⲣⲉ ⲛ̅ⲧⲉⲑⲩⲥⲓⲁ
  ⲡⲉϫⲁϥ ⲛⲁϥ. ϫⲉ ⲙⲁⲣⲉ ⲧⲉⲑⲩⲥⲓⲁ ϣⲱⲡⲉ ⲕⲁⲗⲱⲥ. ⲁⲩⲱ ⲛⲅ̅ϫⲓ̈ ⲛⲁⲕ ⲉⲃⲟⲗ ⲛ̅ϩⲏⲧⲟⲩ ⲧⲏⲣⲟⲩ.
  ⲛ̅ⲛⲉⲧⲉⲣⲉ ⲧⲉⲕⲯⲩⲭⲏ ⲟⲩⲁϣⲟⲩ. ⲡⲉϫⲁϥ ⲛⲁϥ ϫⲉ ⲛ̅ϯⲛⲁϭⲱ ⲁⲛ. ⲁⲗⲗⲁ ⲉⲕⲛⲁϯ ⲛⲁⲓ̈ ⲧⲉⲛⲟⲩ.
  ⲉⲕϣⲁⲛⲧⲉⲙϯ ⲇⲉ ϯⲛⲁϫⲓ̈ ⲉⲛⲧⲉⲕϭⲟⲙ ⲁⲛ ⲧⲉ. <span style="color:#b00e23">(ⲓ̅ⲍ̅)</span>
  ⲁⲩⲱ ⲛⲉⲣⲉ ⲡⲉⲓ̈ϩⲱⲃ ⲟ ⲛ̅ⲛⲟⲃⲉ ϩⲓ̈ⲑⲏ ⲙ̅ⲡϫⲟⲉⲓⲥ ⲉⲙⲁⲧⲉ ⲉⲙⲁⲧⲉ ⲉⲣⲉ ⲛ̅ϣⲏⲣⲉ ⲙ̅ⲡⲟⲩⲏⲏⲃ ⲉⲓⲣⲉ
  ⲙ̅ⲙⲟϥ ⲉⲃⲟⲗ ϫⲉ ⲛⲉⲩⲥⲱϣϥ ⲛ̅ⲧⲉⲑⲩⲥⲓⲁ ⲙ̅ⲡϫⲟⲉⲓⲥ <span style=
  "color:#b00e23">(ⲓ̅ⲏ̅)</span> ⲥⲁⲙⲟⲩⲏⲗ ⲇⲉ ⲛⲉϥϣⲙ̅ϣⲉ ϩⲓ̈ⲑⲏ ⲙ̅ⲡϫⲟⲉⲓⲥ ⲉⲩϣⲏⲣⲉ ϣⲏⲙ
  ⲡⲉ ⲉϥϭⲟⲟⲗⲉ ⲛ̅ⲟⲩⲉⲫⲟⲩⲇ <span style="color:#b00e23">(ⲓ̅ⲑ̅)</span> ⲁⲩⲱ ⲟⲩⲕⲟⲩⲓ̈
  ⲛ̅ϣⲉⲛⲧⲱ ⲉⲁ ⲧⲉϥⲙⲁⲁⲩ ⲧⲁⲙⲓ̈ⲟⲥ ⲛⲁϥ ⲁⲥϫⲓ̈ⲧⲥ̅ ⲛⲁϥ ⲉϩⲣⲁⲓ̈ ⲕⲁⲧⲁ ⲡⲧⲱϣ ⲛ̅ⲛⲉϩⲟⲟⲩ ⲉⲥⲛⲁⲃⲱⲕ
  ⲉϩⲣⲁⲓ̈ ⲙⲛ̅ ⲡⲉⲥϩⲁⲓ̈ ⲉⲉⲓⲣⲉ ⲛ̅ⲧⲉⲑⲩⲥⲓⲁ ⲕⲁⲧⲁ ⲡⲧⲱϣ ⲛ̅ⲛⲉϩⲟⲟⲩ. <span style=
  "color:#b00e23">(ⲕ̅)</span> ⲁⲩⲱ ϩⲏⲗⲓ̈. ⲁϥⲥⲙⲟⲩ ⲉⲉⲗⲕⲁⲛⲁ ⲙⲛ̅ ⲧⲉϥⲥϩⲓ̈ⲙⲉ ⲉϥϫⲱ
  ⲙ̅ⲙⲟⲥ ⲛⲁϥ. ϫⲉ ⲉⲣⲉ ⲡϫⲟⲉⲓⲥ ⲧⲛ̅ⲛⲟⲟⲩ ⲛⲁⲕ ⲛ̅ⲟⲩⲥⲡⲉⲣⲙⲁ ⲉⲡⲙⲁ ⲙ̅ⲡⲉⲓ̈ⲧⲁⲓ̈ⲟ ⲛ̅ⲧⲁⲕⲧⲁⲁϥ
  ⲙ̅ⲡϫⲟⲉⲓⲥ ⲁⲩⲱ ⲉⲗⲅⲁⲛⲁ ⲡⲣⲱⲙⲉ ⲁϥⲃⲱⲕ ⲉϩⲣⲁⲓ̈ ⲉⲡⲉϥⲙⲁ. <span style=
  "color:#b00e23">(ⲕ̅ⲁ̅)</span> ⲡϫⲟⲉⲓⲥ ⲇⲉ ⲁϥϭⲉⲙ ⲡϣⲓ̈ⲛⲉ ⲛ̅ⲁⲛⲛⲁ ⲁⲥϫⲡⲟ ⲛ̅ⲕⲉϣⲟⲙⲛ̅ⲧ
  ⲛ̅ϣⲏⲣⲉ ⲙⲛ̅ ⲕⲉϣⲉⲉⲣⲉ ⲥⲛ̅ⲧⲉ ⲡϣⲏⲣⲉ ⲇⲉ ϣⲏⲙ ⲥⲁⲙⲟⲩⲏⲗ ⲛⲉϥϣⲙ̅ϣⲉ ϩⲓ̈ⲑⲏ ⲙ̅ⲡϫⲟⲉⲓⲥ
  <span style="color:#b00e23">(ⲕ̅ⲃ̅)</span> ⲁⲩⲱ ϩⲏⲗⲓ̈ ⲛⲉⲩϩⲗ̅ⲗⲟ ⲉⲙⲁⲧⲉ ⲡⲉ ⲁⲩⲱ
  ⲁϥⲥⲱⲧⲙ̅ ⲉⲛⲉⲧⲉⲣⲉ ⲛⲉϥϣⲏⲣⲉ ⲉⲓⲣⲉ ⲙ̅ⲙⲟⲟⲩ ⲛ̅ⲛⲉϣⲏⲣⲉ ⲙ̅ⲡⲓⲏ̅ⲗ̅ ϫⲉ ⲛⲉϥϣⲏⲣⲉ ⲛⲉⲩⲉⲛ̅ⲕⲟⲧⲕ̅
  ⲙⲛ̅ ⲛⲉϩⲓ̈ⲟⲙⲉ ⲛ̅ⲛⲉⲧⲁϩⲉⲣⲁⲧⲟⲩ ϩⲓ̈ⲣⲙ̅ ⲡⲣⲟ ⲛ̅ⲧⲉⲥⲕⲩⲛⲏ ⲙ̅ⲡⲙⲁⲣⲧⲩⲣⲓⲟⲛ <span style=
  "color:#b00e23">(ⲕ̅ⲅ̅)</span> ⲡⲉϫⲉ ϩⲏⲗⲓ̈ ⲛⲁⲩ ϫⲉ ⲉⲧⲃⲉⲟⲩ ⲧⲉⲧⲛ̅ⲉⲓⲣⲉ ϩⲓ̈ⲛⲁⲓ̈ ⲕⲁⲧⲁ
  ⲡⲉⲓ̈ϣⲁϫⲉ ⲡⲁⲓ̈ ⲁⲛⲟⲕ ⲉϯⲥⲱⲧⲙ̅ ⲉⲣⲟϥ ⲉⲃⲟⲗ ϩⲛ̅ ⲧⲧⲁⲡⲣⲟ ⲙ̅ⲡⲗⲁⲟⲥ ⲧⲏⲣϥ̅ ⲙ̅ⲡϭ̅ⲥ̅
  <span style="color:#b00e23">(ⲕ̅ⲇ̅)</span> ⲙ̅ⲡⲱⲣ ⲛⲁϣⲏⲣⲉ ϫⲉ ⲛⲁⲛⲟⲩ ⲛⲉⲓ̈ϣⲁϫⲉ ⲁⲛ
  ⲉϯⲥⲱⲧⲙ̅ ⲉⲣⲟⲟⲩ ⲁⲛⲟⲕ ⲙ̅ⲡⲉⲣⲉⲓⲣⲉ ϩⲓ̈ⲛⲁⲓ̈. ϫⲉ ⲛⲁⲛⲟⲩ ⲛⲉⲓ̈ϩⲣⲟⲟⲩ ⲁⲛ ⲉϯⲥⲱⲧⲙ̅ ⲉⲣⲟⲟⲩ
  ⲁⲛⲟⲕ ⲉⲛⲧⲉⲧⲛ̅ⲕⲱ ⲁⲛ ⲙ̅ⲡⲗⲁⲟⲥ ⲉⲣ̅ⲑⲩⲥⲓⲁ ⲙ̅ⲡϫⲟⲉⲓⲥ. <span style=
  "color:#b00e23">(ⲕ̅ⲉ̅)</span> ⲉⲣϣⲁⲛ ⲟⲩⲣⲱⲙⲉ ⲉⲣⲛⲟⲃⲉ ⲉⲩⲣⲱⲙⲉ ϣⲁⲩⲧⲉⲃⲉϩ ⲡϫⲟⲉⲓⲥ ⲉϫⲱϥ
  ⲉⲧⲣⲉϥⲕⲱ ⲛⲁϥ ⲉⲃⲟⲗ ⲉϥϣⲁⲛⲉⲓⲣⲉ ⲇⲉ ⲉⲡϫⲟⲉⲓⲥ ⲛⲓⲙ ⲡⲉⲧⲛⲁϣⲗⲏⲗ ⲉϫⲱϥ. ⲁⲩⲱ ⲙ̅ⲡⲟⲩⲥⲱⲧⲙ̅ ⲛ̅ⲥⲁ
  ⲡⲉϩⲣⲟⲟⲩ ⲙ̅ⲡⲉⲩⲉⲓⲱⲧ. ⲉⲃⲟⲗ ϫⲉ ϩⲛ̅ ⲟⲩⲱϣ (sic) ⲛⲉⲣⲉ ⲡⲛⲟⲩⲧⲉ ⲟⲩⲱϣ ⲉⲧⲁⲕⲟⲟⲩ
  <span style="color:#b00e23">(ⲕ̅ⲋ̅)</span> ⲁⲩⲱ ⲡϣⲏⲣⲉ ϣⲏⲙ ⲥⲁⲙⲟⲩⲏⲗ ⲛⲉϥϯ ⲉⲡⲁⲛⲁⲓ̈.
  ⲉⲛⲁⲛⲟⲩϥ ⲛⲁϩⲣⲙ̅ ⲡϫⲟⲉⲓⲥ ⲁⲩⲱ ⲛⲁϩⲣⲛ̅ ⲛⲉⲣⲱⲙⲉ <span style=
  "color:#b00e23">(ⲕ̅ⲍ̅)</span> ⲟⲩⲣⲱⲙⲉ ⲇⲉ ⲛ̅ⲧⲉ ⲡⲛⲟⲩⲧⲉ ⲁϥⲓ̈ ϣⲁ ϩⲏⲗⲓ̈ ⲉϥϫⲱ ⲙ̅ⲙⲟⲥ
  ⲛⲁϥ ϫⲉ ⲛⲁⲓ̈ ⲛⲉⲧⲉⲣⲉ ⲡϫⲟⲉⲓⲥ ϫⲱ ⲙ̅ⲙⲟⲟⲩ ϫⲉ ϩⲛ̅ ⲟⲩϭⲱⲗⲡ̅ ⲁⲓ̈ϭⲱⲗⲡ̅ ⲉⲃⲟⲗ ⲙ̅ⲡⲏⲓ̈
  ⲙ̅ⲡⲉⲕⲉⲓⲱⲧ ⲉⲩϩⲙ̅ ⲡⲕⲁϩ ⲛ̅ⲕⲏⲙⲉ ⲉⲩⲟ ⲛ̅ϩⲙ̅ϩⲁⲗ ⲙ̅ⲡⲏⲓ̈ ⲙ̅ⲫⲁⲣⲁⲱ. <span style=
  "color:#b00e23">(ⲕ̅ⲏ̅)</span> ⲁⲩⲱ ⲁⲓ̈ⲥⲱⲧⲡ̅ ⲙ̅ⲡⲏⲓ̈ ⲙ̅ⲡⲉⲕⲉⲓⲱⲧ ϩⲛ̅ ⲛ̅ⲫⲩⲗⲏ ⲧⲏⲣⲟⲩ
  ⲙ̅ⲡⲓⲏ̅ⲗ̅. ⲉⲧⲣⲉⲩϣⲱⲡⲉ ⲛⲁⲓ̈ ⲛ̅ⲟⲩⲏⲏⲃ. ⲉⲧⲣⲉⲩⲃⲱⲕ ⲉϫⲙ̅ ⲡⲁⲑⲩⲥⲓⲁⲥⲧⲏⲣⲓⲟⲛ. ⲉⲧⲣⲉⲩⲧⲁⲗⲉ
  ⲑⲩⲥⲓⲁ ⲛⲁⲓ̈ ⲉϩⲣⲁⲓ̈ ⲁⲩⲱ ⲛ̅ⲥⲉϭⲟⲟⲗⲟⲩ ⲙ̅ⲡⲉⲫⲟⲩⲇ ⲁⲩⲱ ⲁⲓ̈ϯ ⲙ̅ⲡⲏⲓ̈ ⲙ̅ⲡⲉⲕⲉⲓⲱⲧ. ⲛⲉⲛⲕⲁ
  ⲛⲓⲙ. ⲉϣⲁⲣⲉ ⲛⲉϣⲏⲣⲉ ⲙ̅ⲡⲓⲏ̅ⲗ̅ ⲧⲁⲗⲟⲟⲩ ⲉϫⲙ̅ ⲡⲁⲑⲩⲥⲓⲁⲥⲧⲏⲣⲓⲟⲛ ⲉⲧⲣⲉⲩⲟⲙⲟⲩ. <span style=
  "color:#b00e23">(ⲕ̅ⲑ̅)</span> ⲁⲩⲱ ⲉⲧⲃⲉⲟⲩ ⲁⲕϭⲱϣⲧ̅ ⲉϫⲛ̅ ⲧⲁⲑⲩⲥⲓⲁ ⲁⲩⲱ ⲉϫⲙ̅
  ⲡⲁϣⲟⲩϩⲏⲛⲉ ϩⲛ̅ ⲟⲩⲃⲁⲗ ⲛ̅ⲁⲧϣⲓⲡⲉ. ⲁⲩⲱ ⲁⲕϯⲉⲟⲟⲩ ⲛ̅ⲛⲉⲕϣⲏⲣⲉ ⲉϩⲟⲩⲉ ⲉⲣⲟⲓ̈ ⲉⲧⲣⲉⲩϫⲓ̈ⲥⲙⲟⲩ
  ⲉⲃⲟⲗ ϩⲛ̅ ⲧⲁⲡⲁⲣⲭⲏ ⲛ̅ⲧⲉⲑⲩⲥⲓⲁ ⲧⲏⲣⲥ̅ ⲙ̅ⲡⲓⲏ̅ⲗ̅ ϩⲓ̈ⲑⲏ ⲙ̅ⲙⲟⲓ̈ <span style=
  "color:#b00e23">(ⲗ̅)</span> ⲉⲧⲃⲉ ⲡⲁⲓ̈ ⲛⲁⲓ̈ ⲛⲉⲧⲉⲣⲉ ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅ ϫⲱ
  ⲙ̅ⲙⲟⲟⲩ ϫⲉ ⲁⲓ̈ϫⲟⲟⲥ ϫⲉ ⲡⲉⲕⲏⲓ̈ ⲁⲩⲱ ⲙ̅ⲡⲉⲕⲉⲓⲱⲧ. ⲥⲉⲛⲁⲙⲟⲟϣⲉ ⲉⲩϣⲙ̅ϣⲉ ⲙ̅ⲡⲁⲉⲙⲧⲟ ⲉⲃⲟⲗ
  ⲛ̅ϣⲁ ⲉⲛⲉϩ. ⲧⲉⲛⲟⲩ ϭⲉ ⲡⲉϫⲉ ⲡϫⲟⲉⲓⲥ ϫⲉ ⲛ̅ⲛⲉ ⲧⲉⲓ̈ϩⲉ ϣⲱⲡⲉ. ϫⲉ ⲛⲉⲧⲛⲁϯⲉⲟⲟⲩ ⲛⲁⲓ̈.
  ϯⲛⲁϯⲉⲟⲟⲩ ⲛⲁⲩ. ⲡⲉⲧⲛⲁⲥⲟϣⲧ̅ ⲇⲉ ϯⲛⲁϯⲥⲱϣ ⲛⲁϥ <span style=
  "color:#b00e23">(ⲗ̅ⲁ̅)</span> ⲉⲓⲥ ϩⲛ̅ϩⲟⲟⲩ ⲛⲏⲩ ⲁⲩⲱ ϯⲛⲁⲃⲱⲧⲉ ⲉⲃⲟⲗ ⲙ̅ⲡⲉⲕⲥⲡⲉⲣⲙⲁ
  ⲁⲩⲱ ⲡⲉⲥⲡⲉⲣⲙⲁ. ⲙ̅ⲡⲏⲓ̈ ⲙ̅ⲡⲉⲕⲉⲓⲱⲧ. <span style="color:#b00e23">(ⲗ̅ⲃ̅)</span>
  ⲛ̅ⲧⲉⲧⲙ̅ϩⲗ̅ⲗⲟ ϣⲱⲡⲉ ϩⲙ̅ ⲡⲁⲏⲓ̈ ⲛ̅ϩⲏⲧⲟⲩ ⲛ̅ⲛⲉϩⲟⲟⲩ ⲧⲏⲣⲟⲩ <span style=
  "color:#b00e23">(ⲗ̅ⲅ̅)</span> ⲁⲩⲱ ⲛ̅ϯⲛⲁⲃⲱⲧⲉ ⲁⲛ ⲛ̅ⲟⲩⲣⲱⲙⲉ ⲉⲃⲟⲗ ϩⲙ̅
  ⲡⲁⲑⲩⲥⲓⲁⲥⲧⲏⲣⲓⲟⲛ. ⲉⲧⲣⲉ ⲛⲉϥⲃⲁⲗ ⲧⲁⲕⲟ. ⲁⲩⲱ ⲛ̅ⲧⲉ ⲧⲉϥⲯⲩⲭⲏ ⲟⲩⲱⲗⲥ̅. ⲁⲩⲱ ⲟⲩⲟⲛ ⲛⲓⲙ ⲉⲧⲟ
  ⲛ̅ϩⲟⲩⲟ ϩⲙ ⲡⲉⲕⲏⲓ̈. ⲥⲉⲛⲁϩⲉ ϩⲛ̅ ⲧⲥⲏϥⲉ ⲛ̅ⲛ̅ⲣⲱⲙⲉ. <span style=
  "color:#b00e23">(ⲗ̅ⲇ̅)</span> ⲁⲩⲱ ⲡⲁⲓ̈ ⲡⲉ ⲡⲙⲁⲉⲓⲛ ⲉⲧⲛⲁϣⲱⲡⲉ. ⲉϥⲛⲁⲉⲓ ⲉϫⲙ̅
  ⲡⲉⲕϣⲏⲣⲉ ⲥⲛⲁⲩ ⲟⲫⲛⲓ ⲙⲛ̅ ⲫⲓⲛⲉⲉⲥ. ⲛ̅ⲧⲟⲟⲩ ⲙ̅ⲡⲉⲥⲛⲁⲩ ⲥⲉⲛⲁⲙⲟⲩ ϩⲛ̅ ⲟⲩϩⲟⲟⲩ ⲛ̅ⲟⲩⲱⲧ.
  <span style="color:#b00e23">(ⲗ̅ⲉ̅)</span> ⲁⲩⲱ ϯⲛⲁⲧⲁϩⲟ ⲉⲣⲁⲧϥ̅ ⲛⲁⲓ̈ ⲛ̅ⲟⲩⲏⲏⲃ
  (sic) ⲉϥⲟ ⲛ̅ϩⲟⲧ. ⲡⲁⲓ̈ ⲉϥⲛⲁⲉⲓⲣⲉ ⲛ̅ⲛⲉⲧϩⲙ̅ ⲡⲁϩⲏⲧ ⲧⲏⲣⲟⲩ. ⲁⲩⲱ ⲛⲉⲧϩⲉⲛ ⲧⲁⲯⲩⲭⲏ. ⲁⲩⲱ
  ϯⲛⲁⲕⲱⲧ ⲛⲁϥ ⲛ̅ⲟⲩⲏⲓ̈ ⲉϥⲟ ⲛ̅ϩⲟⲧ. ⲛϥ̅ⲙⲟⲟϣⲉ ϩⲓ̈ⲑⲏ ⲙ̅ⲡⲁⲭⲣ̅ⲥ̅. ⲛ̅ⲛⲉϥϩⲟⲟⲩ ⲧⲏⲣⲟⲩ.
  <span style="color:#b00e23">(ⲗ̅ⲋ̅)</span> ⲁⲩⲱ ⲡⲉⲧⲟ ⲛ̅ϩⲟⲩⲟ ϩⲙ̅ ⲡⲉⲕⲏⲓ̈. ⲉϥⲉⲉⲓ
  ⲛϥ̅ⲟⲩⲱϣⲧ̅ ⲛⲁϥ ϩⲁ ⲟⲩϩⲟⲃⲟⲗⲟⲥ ⲛ̅ϩⲁⲧ ⲁⲩⲱ ϩⲁ ⲟⲩⲟⲉⲓⲕ ⲉϥϫⲱ ⲙ̅ⲙⲟⲥ. ϫⲉ ⲛⲟϫⲧ̅ ⲉⲩⲙⲁ
  ⲛ̅ⲟⲩⲱϣⲧ̅. ⲛ̅ⲛⲉⲕⲙⲛ̅ⲧⲟⲩⲏⲏⲃ ⲉⲧⲣⲁⲟⲩⲉⲙ ⲟⲉⲓⲕ.
  <h3 id="first_samuel3">3</h3><span style="color:#b00e23">(ⲁ̅)</span> ⲁⲩⲱ
  ⲡϣⲏⲣⲉ ϣⲏⲙ ⲥⲁⲙⲟⲩⲏⲗ. ⲛⲉϥϣⲙ̅ϣⲉ ⲙ̅ⲡϫⲟⲉⲓⲥ ⲙ̅ⲡⲉⲙⲧⲟ ⲉⲃⲟⲗ ⲛ̅ϩⲏⲗⲓ̈ ⲡⲟⲩⲏⲏⲃ. ⲁⲩⲱ ⲡϣⲁϫⲉ
  ⲙ̅ⲡϫⲟⲉⲓⲥ ⲛⲉϥⲧⲁⲓ̈ⲏⲩ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ. ⲉⲙⲛ̅ ϩⲟⲣⲁⲥⲓⲥ ⲡⲟⲣϫ̅ ⲉⲃⲟⲗ. <span style=
  "color:#b00e23">(ⲃ̅)</span> ⲁⲥϣⲱⲡⲉ ⲇⲉ ⲛ̅ⲛⲉϩⲟⲟⲩ (sic) ⲉⲧⲙ̅ⲙⲁⲩ. ϩⲏⲗⲓ̈
  ⲛⲉϥⲉⲛ̅ⲕⲟⲧⲕ̅ ϩⲙ̅ ⲡⲉϥⲙⲁ. ⲁⲩⲱ ⲛⲉϥⲃⲁⲗ ⲁⲩϫⲱⲛⲧ̅ ⲉϩⲣⲟϣ ⲉⲣⲟϥ. ⲉⲙⲉϥⲉϣⲉⲓ̈ⲱⲣϩ̅.
  <span style="color:#b00e23">(ⲅ̅)</span> ⲁⲩⲱ ⲡϩⲏⲃⲥ̅ ⲙ̅ⲡⲛⲟⲩⲧⲉ ⲙ̅ⲡⲁⲧⲟⲩϭⲟⲣϭϥ̅.
  ⲥⲁⲙⲟⲩⲏⲗ ⲛⲉϥⲉⲛ̅ⲕⲟⲧⲕ̅ ϩⲙ̅ ⲡⲣ̅ⲡⲉ. ϩⲙ̅ ⲡⲙⲁ ⲉⲧⲉⲣⲉ ⲧⲕⲓⲃⲱⲧⲟⲥ ⲙ̅ⲡⲛⲟⲩⲧⲉ ⲛ̅ϩⲏⲧϥ̅
  <span style="color:#b00e23">(ⲇ̅)</span> ⲁⲩⲱ ⲡϫⲟⲉⲓⲥ ⲁϥⲙⲟⲩⲧⲉ ⲉⲥⲁⲙⲟⲩⲏⲗ ⲉϥϫⲱ
  ⲙ̅ⲙⲟⲥ ϫⲉ ⲥⲁⲙⲟⲩⲏⲗ ⲥⲁⲙⲟⲩⲏⲗ. ⲡⲉϫⲁϥ ϫⲉ ⲉⲓⲥ ϩⲏⲏⲧⲉ ⲁⲛⲟⲕ ⲁⲓ̈ⲉⲓ. <span style=
  "color:#b00e23">(ⲉ̅)</span> ⲁⲩⲱ ⲁϥⲡⲱⲧ ⲉⲣⲁⲧϥ̅ ⲛ̅ϩⲏⲗⲓ̈ ⲉϥϫⲱ ⲙ̅ⲙⲟⲥ ⲛⲁϥ ϫⲉ ⲉⲓⲥ
  ϩⲏⲏⲧⲉ ⲁⲛⲟⲕ ⲁⲓ̈ⲉⲓ ϫⲉ ⲁⲕⲙⲟⲩⲧⲉ ⲉⲣⲟⲓ̈. ⲡⲉϫⲉ ϩⲏⲗⲓ̈ ⲛⲁϥ ϫⲉ ⲙ̅ⲡⲓ̈ⲙⲟⲩⲧⲉ ⲉⲣⲟⲕ. ⲃⲱⲕ
  ⲛⲅ̅ⲉⲛⲕⲟⲧⲕ̅. ⲁϥⲕⲧⲟϥ ⲁϥⲃⲱⲕ. ⲁϥⲉⲛⲕⲟⲧⲕ̅. <span style="color:#b00e23">(ⲋ̅)</span>
  ⲡϫⲟⲉⲓⲥ ⲇⲉ ⲁϥⲟⲩⲱϩ ⲉⲧⲟⲟⲧϥ̅ ⲛ̅ⲕⲉⲥⲟⲡ ⲉⲙⲟⲩⲧⲉ. ϫⲉ ⲥⲁⲙⲟⲩⲏⲗ ⲥⲁⲙⲟⲩⲏⲗ. ⲁϥⲡⲱⲧ ⲟⲛ ⲉⲣⲁⲧϥ̅
  ⲛ̅ϩⲏⲗⲉⲓ. ⲙ̅ⲡⲙⲉϩⲥⲉⲡ ⲥⲛⲁⲩ ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲉⲓⲥ ϩⲏⲏⲧⲉ ⲁⲛⲟⲕ ⲁⲓ̈ⲉⲓ. ϫⲉ ⲁⲕⲙⲟⲩⲧⲉ
  ⲉⲣⲟⲓ̈. ⲡⲉϫⲉ ϩⲏⲗⲓ̈ ⲛⲁϥ ϫⲉ ⲙ̅ⲡⲓ̈ⲙⲟⲩⲧⲉ ⲉⲣⲟⲕ. ⲃⲱⲕ ⲛⲅ̅ⲉⲛⲕⲟⲧⲕ̅. <span style=
  "color:#b00e23">(ⲍ̅)</span> ⲁⲩⲱ ⲥⲁⲙⲟⲩⲏⲗ. ⲙ̅ⲡⲁⲧⲉϥⲥⲟⲩⲉⲛ ⲡⲛⲟⲩⲧⲉ. ⲁⲩⲱ ⲙ̅ⲡⲉ ⲡϣⲁϫⲉ
  ⲙ̅ⲡϫⲟⲉⲓⲥ ϭⲱⲗⲡ̅ ⲉⲣⲟϥ. <span style="color:#b00e23">(ⲏ̅)</span> ⲁ ⲡϫⲟⲉⲓⲥ ⲟⲩⲱϩ
  ⲉⲧⲟⲟⲧϥ̅ ⲉⲙⲟⲩⲧⲉ ⲙ̅ⲡⲙⲉϩϣⲟⲙⲛ̅ⲧ ⲛ̅ⲥⲟⲡ ⲉⲥⲁⲙⲟⲩⲏⲗ. ⲉϥϫⲱ ⲙ̅ⲙⲟⲥ ϫⲉ ⲥⲁⲙⲟⲩⲏⲗ ⲁϥⲧⲱⲟⲩⲛ ⲟⲛ
  ⲁϥⲡⲱⲧ ⲉⲣⲁⲧϥ̅ ⲛ̅ϩⲏⲗⲓ̈ ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲉⲓⲥ ϩⲏⲏⲧⲉ ⲁⲓ̈ⲉⲓ ϫⲉ ⲕⲙⲟⲩⲧⲉ ⲉⲣⲟⲓ̈. ⲁⲩⲱ
  ϩⲏⲗⲉⲓ. ⲁϥⲉⲓⲙⲉ ϫⲉ ⲡϫⲟⲉⲓⲥ ⲡⲉ ⲛ̅ⲧⲁϥⲙⲟⲩⲧⲉ ⲉⲡϣⲏⲣⲉ ϣⲏⲙ. <span style=
  "color:#b00e23">(ⲑ̅)</span> ⲁⲩⲱ ⲡⲉϫⲉ ϩⲏⲗⲉⲓ ⲛⲁϥ ϫⲉ ⲕⲟⲧⲕ̅. ⲛⲅ̅ⲉⲛⲕⲟⲧⲕ̅ ⲡⲁϣⲏⲣⲉ
  ⲁⲩⲱ ⲉϥϣⲁⲛⲙⲟⲩⲧⲉ ⲉⲣⲟⲕ. ⲉⲕⲉϫⲟⲟⲥ ϫⲉ ⲡϫⲟⲉⲓⲥ. ϣⲁϫⲉ ⲡⲉⲕϩⲙ̅ϩⲁⲗ ⲥⲱⲧⲙ̅. ⲥⲁⲙⲟⲩⲏⲗ ⲇⲉ
  ⲁϥⲃⲱⲕ ⲁϥⲉⲛⲕⲟⲧⲕ̅ ϩⲙ̅ ⲡⲉϥⲙⲁ. <span style="color:#b00e23">(ⲓ̅)</span> ⲁⲩⲱ ⲡϫⲟⲉⲓⲥ
  ⲁϥⲉⲓ ϩⲁϫⲱϥ ⲁϥⲙⲟⲩⲧⲉ ⲉⲣⲟϥ ⲛ̅ⲑⲉ ⲛ̅ⲧⲉϩⲟⲩⲉⲓⲧⲉ. ⲡⲉϫⲉ ⲥⲁⲙⲟⲩⲏⲗ ϫⲉ ϣⲁϫⲉ ⲡⲉⲕϩⲙ̅ϩⲁⲗ
  ⲥⲱⲧⲙ̅ ⲉⲣⲟⲕ. <span style="color:#b00e23">(ⲓ̅ⲁ̅)</span> ⲡⲉϫⲉ ⲡϫⲟⲉⲓⲥ ⲛ̅ⲥⲁⲙⲟⲩⲏⲗ
  ϫⲉ ⲉⲓⲥ ϩⲏⲏⲧⲉ ⲁⲛⲟⲕ. ϯⲛⲁⲉⲓⲣⲉ ⲛ̅ⲛⲁϣⲁϫⲉ ϩⲙ̅ ⲡⲓⲏ̅ⲗ̅. ϫⲉⲕⲁⲥ ⲟⲩⲟⲛ ⲛⲓⲙ ⲉⲧⲛⲁⲥⲱⲧⲙ̅
  ⲉⲣⲟⲟⲩ ⲛ̅ⲧⲉ ⲛⲉϥⲙⲁⲁϫⲉ ⲙⲟⲩⲧⲉ ⲉⲃⲟⲗ. <span style="color:#b00e23">(ⲓ̅ⲃ̅)</span> ϩⲙ̅
  ⲡⲉϩⲟⲟⲩ ⲉⲧⲙ̅ⲙⲁⲩ ϯⲛⲁⲉⲓⲛⲉ ⲉϫⲛ̅ ϩⲏⲗⲉⲓ. ⲛ̅ϣⲁϫⲉ ⲛⲓⲙ ⲛ̅ⲧⲁⲓ̈ⲧⲁⲩⲟⲟⲩ ⲉϫⲙ̅ ⲡⲉϥⲏⲓ̈.
  ϯⲛⲁϩⲓ̈ⲧⲟⲟⲧ ⲉⲁⲁⲩ. ⲛ̅ⲧⲁϫⲟⲕⲟⲩ ⲉⲃⲟⲗ. <span style="color:#b00e23">(ⲓ̅ⲅ̅)</span>
  ⲁⲩⲱ ⲁⲓ̈ⲧⲁⲙⲟϥ ϫⲉ ϯⲛⲁϫⲓ̈ ⲕⲃⲁ ⲁⲛⲟⲕ ϩⲙ̅ ⲡⲉϥⲏⲓ̈ ⲛ̅ϣⲁ ⲉⲛⲉϩ. ϩⲛ̅ ⲛⲉϫⲓⲛϭⲟⲛⲥ̅
  ⲛ̅ⲛⲉϥϣⲏⲣⲉ. ϫⲉ ⲛⲉϥϣⲏⲣⲉ ⲛⲉⲩϫⲉ ⲡⲉⲑⲟⲟⲩ ⲛ̅ⲥⲁ ⲡⲛⲟⲩⲧⲉ. ⲁⲩⲱ ⲛⲉϥϯⲥⲃⲱ ⲛⲁⲩ ⲁⲛ ⲡⲉ. (14)
  ⲁⲩⲱ ⲛ̅ⲛⲉ ⲧⲉⲓ̈ϩⲉ ϣⲱⲡⲉ. <span style="color:#b00e23">(ⲓ̅ⲇ̅)</span> ⲁⲓⲱⲣⲕ ⲉϫⲉⲙ
  ⲡⲏⲓ̈ ⲛ̅ϩⲏⲗⲉⲓ ϫⲉ ⲉϣⲱⲡⲉ ⲥⲉⲛⲁⲕⲱ ⲉⲃⲟⲗ ⲙ̅ⲡϫⲓⲛϭⲟⲛⲥ̅. ⲙ̅ⲡⲏⲓ̈ ⲛ̅ϩⲏⲗⲓ̈ ϩⲛ̅ ⲟⲩϣⲟⲩϩⲏⲛⲉ
  ⲁⲩⲱ ϩⲛ̅ ϩⲉⲛⲑⲩⲥⲓⲁ ⲛ̅ϣⲁ ⲉⲛⲉϩ. <span style="color:#b00e23">(ⲓ̅ⲉ̅)</span> ⲥⲁⲙⲟⲩⲏⲗ
  ⲇⲉ ⲁϥⲛ̅ⲕⲟⲧⲕ̅ ϣⲁ ϩⲧⲟⲟⲩⲉ. ⲁⲩⲱ ⲁϥϣⲟⲣⲡϥ̅ ⲙ̅ⲡⲉϥϩⲧⲟⲟⲩⲉ. ⲁϥⲟⲩⲱⲛ ⲛ̅ⲛⲉⲣⲟ ⲙ̅ⲡⲏⲓ̈
  ⲙ̅ⲡϫⲟⲉⲓⲥ. ⲥⲁⲙⲟⲩⲏⲗ ⲇⲉ ⲁϥⲣ̅ϩⲟⲧⲉ ⲉⲧⲁⲩⲉ ⲑⲟⲣⲁⲥⲓⲥ ⲉϩⲏⲗⲉⲓ. <span style=
  "color:#b00e23">(ⲓ̅ⲋ̅)</span> ⲡⲉϫⲉ ϩⲏⲗⲉⲓ ⲉϩⲟⲩⲛ ϩⲛ̅ ⲥⲁⲙⲟⲩⲏⲗ. ϫⲉ ⲥⲁⲙⲟⲩⲏⲗ
  ⲡⲁϣⲏⲣⲉ. ⲡⲉϫⲁϥ ϫⲉ ⲉⲓⲥ ϩⲏⲏⲧⲉ ⲁⲛⲟⲕ ϯⲥⲱⲧⲙ̅ <span style=
  "color:#b00e23">(ⲓ̅ⲍ̅)</span> ⲡⲉϫⲉ ϩⲏⲗⲉⲓ ⲛⲁϥ ϫⲉ ⲟⲩ ⲡⲉ ⲡϣⲁϫⲉ ⲛ̅ⲧⲁⲩϫⲟⲟϥ ⲉⲣⲟⲕ.
  ⲙ̅ⲡⲉⲣϩⲱⲡ ⲉⲣⲟⲓ. ⲉⲣⲉ ⲡⲛⲟⲩⲧⲉ ⲉⲓⲣⲉ ⲛⲁⲕ ⲉⲕϣⲁⲛϩⲉⲡ ⲟⲩϣⲁϫⲉ ⲉⲣⲟⲓ̈. ⲉⲃⲟⲗ ϩⲛ̅ ⲛⲉϣⲁϫⲉ
  ⲧⲏⲣⲟⲩ ⲛ̅ⲧⲁⲩϫⲟⲟⲩ ⲉⲛⲉⲕⲙⲁⲁϫⲉ. <span style="color:#b00e23">(ⲓ̅ⲏ̅)</span> ⲁⲩⲱ
  ⲥⲁⲙⲟⲩⲏⲗ ⲁϥⲧⲁⲩⲟ ⲉϩⲏⲗⲉⲓ ⲛ̅ⲛⲉϣⲁϫⲉ ⲧⲏⲣⲟⲩ ⲙ̅ⲡⲉϥϩⲉⲡ ⲗⲁⲁⲩ ⲉⲣⲟϥ. ⲡⲉϫⲉ ϩⲏⲗⲉⲓ ϫⲉ
  ⲡϫⲟⲉⲓⲥ. ⲉϥⲉⲉⲓⲣⲉ ⲛ̅ⲧⲟϥ ⲙ̅ⲡⲁⲅⲁⲑⲟⲛ ⲙ̅ⲡⲉϥⲙ̅ⲧⲟ ⲉⲃⲟⲗ. <span style=
  "color:#b00e23">(ⲓ̅ⲑ̅)</span> ⲥⲁⲙⲟⲩⲏⲗ ⲇⲉ ⲁϥϫⲓ̈ⲥⲉ. ⲁⲩⲱ ⲡϫⲟⲉⲓⲥ ⲛⲉϥϣⲟⲟⲡ ⲛⲙ̅ⲙⲁϥ
  ⲉⲙⲡⲉ ⲗⲁⲁⲩ ϩⲛ̅ ⲛⲉϥϣⲁϫⲉ ⲧⲏⲣⲟⲩ ϩⲉ ⲉⲃⲟⲗ ϩⲓ̈ϫⲙ̅ ⲡⲕⲁϩ. <span style=
  "color:#b00e23">(ⲕ̅)</span> ⲁⲩⲱ ⲡⲓⲏ̅ⲗ̅ ⲧⲏⲣϥ ⲁⲩⲉⲓⲙⲉ. ϫⲓⲛ ⲇⲁⲛ ϣⲁ ⲃⲉⲣⲥⲁⲃⲉ. ϫⲉ
  ⲥⲁⲙⲟⲩⲏⲗ ⲟⲩⲡⲓⲥⲧⲟⲥ ⲡⲉ ⲙ̅ⲡⲣⲟⲫⲏⲧⲏⲥ ⲙ̅ⲡⲛⲟⲩⲧⲉ <span style=
  "color:#b00e23">(ⲕ̅ⲁ̅)</span> ⲁⲩⲱ ⲡϫⲟⲉⲓⲥ ⲁϥⲟⲩⲱϩ ⲉⲧⲟⲟⲧϥ̅ ⲉⲧⲁⲙⲟⲟⲩ ϩⲛ̅ ⲥⲏⲗⲱ. ϫⲉ
  ⲡϫⲟⲉⲓⲥ ⲁϥⲟⲩⲟⲛϩϥ̅ ⲉⲃⲟⲗ ⲉⲥⲁⲙⲟⲩⲏⲗ. ⲁⲩⲱ ⲥⲁⲙⲟⲩⲏⲗ ⲁⲩⲧⲁⲛϩⲟⲩⲧϥ̅ ⲉⲧⲣⲉϥⲉⲣ ⲡⲣⲟⲫⲏⲧⲏⲥ
  ⲙ̅ⲡϫⲟⲉⲓⲥ. ⲉⲡⲓⲏ̅ⲗ̅ ⲧⲏⲣϥ̅ ⲛ̅ϫⲓⲛ ϫⲱϥ ⲙ̅ⲡⲕⲁϩ. ϣⲁ ϫⲱϥ. ⲁⲩⲱ ϩⲏⲗⲉⲓ ⲛⲉⲩϩⲗ̅ⲗⲟ ⲉⲙⲁⲧⲉ
  ⲡⲉ. ⲁⲩⲱ ⲛⲉϥϣⲏⲣⲉ. ⲛⲉⲩⲙⲟⲟϣⲉ ϩⲓⲛⲁⲓ ⲡⲉ ⲉⲣⲉ ⲧⲉⲩϩⲓ̈ⲏ ϩⲟⲟⲩ.
  <h3 id="first_samuel4">4</h3><span style="color:#b00e23">(ⲁ̅)</span> ⲁⲥϣⲱⲡⲉ
  ⲇⲉ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ ⲛ̅ⲁⲗⲗⲟⲫⲩⲗⲟⲥ ⲁⲩⲥⲱⲟⲩϩ ⲉϩⲟⲩⲛ ⲉⲣ̅ⲡⲟⲗⲩⲙⲟⲥ ⲙⲛ̅ ⲡⲓⲏ̅ⲗ̅. ⲁⲩⲱ
  ⲡⲓⲏ̅ⲗ̅ ⲁϥⲉⲓ ⲉⲃⲟⲗ ⲉⲧⲱⲙⲛ̅ⲧ ⲉⲣⲟⲟⲩ ⲉⲡⲟⲗⲩⲙⲉⲓ ⲛⲙ̅ⲙⲁⲩ. ⲁⲩⲧⲁⲁⲩ ⲉϩⲣⲁⲓ̈ ⲉⲁⲃⲉⲛⲉⲍⲉⲣ.
  ⲛ̅ⲁⲗⲗⲟⲫⲩⲗⲟⲥ ϩⲱⲟⲩ. ⲁⲩⲧⲁⲁⲩ ⲉϩⲣⲁⲓ̈ ⲉⲁⲫⲉⲕ. <span style=
  "color:#b00e23">(ⲃ̅)</span> ⲁⲩⲱ ⲛ̅ⲁⲗⲗⲟⲫⲩⲗⲟⲥ ⲁⲩⲥⲉⲣⲉⲙ ⲡⲗⲁϩ (sic) ⲉⲃⲟⲗ ⲉⲡⲟⲗⲩⲙⲉⲓ
  ⲙⲛ̅ ⲡⲓⲏ̅ⲗ̅. ⲡⲡⲟⲗⲩⲙⲟⲥ ⲇⲉ ⲁϥϩⲣⲟϣ ⲉϫⲙ̅ ⲡⲓⲏ̅ⲗ̅. ⲁⲩⲱ ⲛ̅ⲣⲱⲙⲉ ⲙ̅ⲡⲓⲏ̅ⲗ̅. ⲁⲩϭⲱⲧⲡ̅
  ⲙ̅ⲡⲉⲙⲧⲟ ⲉⲃⲟⲗ ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩⲱ ⲁⲩⲡⲗⲩⲅⲏ ⲉⲃⲟⲗ ϩⲙ̅ ⲡⲉⲙⲗⲁϩ ⲛ̅ⲧⲁϥϣⲱⲡⲉ ϩⲛ̅ ⲧⲥⲱϣⲉ
  ⲛ̅ϭⲓ ϩⲙⲉ ⲛ̅ϣⲉ ⲛ̅ⲣⲱⲙⲉ. <span style="color:#b00e23">(ⲅ̅)</span> ⲡⲗⲁⲟⲥ ⲇⲉ ⲁϥⲓ̈
  ⲉϩⲣⲁⲓ̈ ⲉⲧⲡⲁⲣⲉⲙⲃⲟⲗⲏ ⲁⲩⲱ ⲛⲉⲡⲣⲉⲥⲃⲩⲧⲉⲣⲟⲥ ⲙ̅ⲡⲓⲏ̅ⲗ̅ ⲡⲉϫⲁⲩ ⲛ̅ⲛⲉⲩⲉⲣⲏⲩ ϫⲉ ⲉⲧⲃⲉⲟⲩ
  ⲡϫⲟⲉⲓⲥ. ⲁϥⲑⲃ̅ⲃⲓ̈ⲟⲛ ⲙ̅ⲡⲟⲟⲩ ⲛⲁϩⲣⲁⲩ ⲛ̅ⲛ̅ⲁⲗⲗⲟⲫⲩⲗⲟⲥ. ⲙⲁⲣⲉⲛϫⲓ̈ ⲛ̅ⲧⲕⲟⲓⲃⲱⲧⲟⲥ
  ⲙ̅ⲡⲉⲛⲛⲟⲩⲧⲉ ⲉⲃⲟⲗ ϩⲛ̅ ⲥⲏⲗⲱ ⲛ̅ⲥⲉⲓ. ⲛⲥ̅ϭⲱ ϩⲛ̅ ⲧⲉⲛⲙⲏⲧⲉ ⲛⲥ̅ⲛⲁϩⲙⲉⲛ ⲛ̅ⲧⲟⲟⲧⲟⲩ
  ⲛ̅ⲛⲉⲛϫⲁϫⲉ. <span style="color:#b00e23">(ⲇ̅)</span> ⲡⲗⲁⲟⲥ ⲇⲉ ⲁϥϫⲟⲟⲩ ⲉϩⲣⲁⲓ̈
  ⲉⲥⲏⲗⲱ. ⲁⲩϥⲓ̈ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ. ⲛ̅ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ. ⲉⲣⲉ ⲡⲉⲭⲁⲓⲣⲟⲩⲃⲓⲛ
  ϩⲓ̈ϫⲱⲥ. ⲁⲩⲱ ⲡϣⲏⲣⲉ ⲥⲛⲁⲩ ⲛ̅ϩⲏⲗⲓ̈. ⲟⲫⲛⲓ ⲙⲛ̅ ⲫⲓⲛⲉⲉⲥ. ⲁⲩⲉⲓ ⲙⲛ̅ ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ.
  <span style="color:#b00e23">(ⲉ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ
  ⲉⲓ ⲉϩⲣⲁⲓ̈ ⲉⲧⲡⲁⲣⲉⲙⲃⲟⲗⲏ. ⲡⲓⲏ̅ⲗ̅ ⲧⲏⲣϥ̅. ⲁⲩⲉⲓ ⲉϩⲣⲁⲓ̈ ⲉⲩⲱϣ ⲉⲃⲟⲗ ϩⲛ̅ ⲟⲩⲛⲟϭ ⲛ̅ϩⲣⲟⲟⲩ
  ⲁⲩⲱ ⲡⲕⲁϩ ⲧⲏⲣϥ̅ ⲁϥⲕⲉⲙ̅ⲧϥ. <span style="color:#b00e23">(ⲋ̅)</span> ⲛ̅ⲁⲗⲗⲟⲫⲩⲗⲟⲥ
  ⲇⲉ ⲁⲩⲥⲱⲧⲙ̅ ⲉⲡⲉⲩϩⲣⲟⲟⲩ. ⲁⲩⲱ ⲡⲉϫⲁⲩ ϫⲉ ⲟⲩ ⲡⲉ ⲡⲉⲓ̈ϩⲣⲟⲟⲩ. ⲛ̅ⲧⲁϥϣⲱⲡⲉ ϩⲛ̅ ⲧⲡⲁⲣⲉⲙⲃⲟⲗⲏ
  ⲛ̅ⲛⲉϩⲉⲃⲣⲁⲓⲟⲥ. ⲁⲩⲱ ⲁⲩⲉⲓⲙⲉ ϫⲉ ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ. ⲧⲉ ⲛ̅ⲧⲁⲥⲉⲓ ⲉϩⲣⲁⲓ̈ ⲉⲧⲡⲁⲣⲉⲙⲃⲟⲗⲏ
  <span style="color:#b00e23">(ⲍ̅)</span> ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲣ̅ϩⲟⲧⲉ ⲉⲙⲁⲧⲉ. ⲡⲉϫⲁⲩ
  ϫⲉ ⲛⲁⲓ̈ ⲛⲉ ⲛⲉⲛⲟⲩⲧⲉ. ⲛ̅ⲧⲁⲩⲉⲓ ϣⲁⲣⲟⲟⲩ ⲉⲧⲉⲩⲡⲁⲣⲉⲙⲃⲟⲗⲏ. ⲟⲩⲟⲓ̈ ⲛⲁⲛ ⲡⲉⲛϫⲟⲉⲓⲥ ⲛⲁϩⲙⲉⲛ
  ⲙ̅ⲡⲟⲟⲩ. ϫⲉ ⲙ̅ⲡⲉ ⲧⲱϣ ⲛ̅ⲧⲉⲓ̈ϩⲉ ϣⲱⲡⲉ ⲛ̅ⲥⲁϥ. ⲙⲛ̅ ϣⲙⲛ̅ⲧ ⲙ̅ⲡⲟⲟⲩ ⲛ̅ϩⲟⲟⲩ.
  <span style="color:#b00e23">(ⲏ̅)</span> ⲟⲩⲟⲓ̈ ⲛⲁⲛ ⲛⲓⲙ ⲡⲉⲧⲛⲁⲛⲁϩⲙⲉⲛ ⲛ̅ⲧⲟⲟⲧⲟⲩ
  ⲛ̅ⲛⲉⲓ̈ⲛⲟⲩⲧⲉ ⲉⲧϫⲟⲟⲣ ⲛⲁⲓ̈ ⲛⲉ ⲛⲉⲛⲟⲩⲧⲉ ⲛ̅ⲧⲁⲩϣⲁⲁⲣⲉ ⲉⲕⲏⲙⲉ. ϩⲙ̅ ⲡⲗⲩⲅⲏ ⲛⲓⲙ. ⲁⲩⲱ ϩⲙ̅
  ⲡϫⲁⲓ̈ⲉ ⲧⲏⲣϥ̅. <span style="color:#b00e23">(ⲑ̅)</span> ⲧⲱⲕ ⲙ̅ⲙⲱⲧⲛ̅
  ⲛ̅ⲧⲉⲧⲛⲉⲣ̅ϫⲱⲱⲣⲉ ⲛ̅ⲁⲗⲗⲟⲫⲩⲗⲟⲥ. ϫⲉ ⲛ̅ⲛⲉⲧⲛⲉⲣⲙ̅ϩⲁⲗ ⲛ̅ⲛⲉϩⲉⲃⲣⲁⲓⲟⲥ. ⲕⲁⲧⲁ ⲑⲉ
  ⲛ̅ⲧⲁⲩⲉⲣϩⲙ̅ϩⲁⲗ ⲛⲁⲛ ⲛ̅ⲧⲉⲧⲛ̅ϣⲱⲡⲉ ⲛ̅ϩⲉⲛⲣⲱⲙⲉ ⲛ̅ϫⲱⲱⲣⲉ. ⲛ̅ⲧⲉⲧⲛ̅ⲙⲓ̈ϣⲉ ⲛⲙ̅ⲙⲁⲩ.
  <span style="color:#b00e23">(ⲓ̅)</span> ⲁⲩⲱ ⲁⲩⲁϩⲉⲣⲁⲧⲟⲩ ⲁⲩⲙⲓ̈ϣⲉ ⲛⲙ̅ⲙⲁⲩ. ⲛ̅ⲣⲱⲙⲉ
  ⲇⲉ ⲙ̅ⲡⲓⲏ̅ⲗ̅ ⲁⲩϭⲱⲧⲡ̅. ⲁ ⲡⲟⲩⲁ ⲡⲟⲩⲁ ⲃⲱⲕ ⲉⲧⲉϥⲥⲕⲩⲛⲏ. ⲁⲩⲛⲟϭ ⲉⲙⲁⲧⲉ ⲙ̅ⲡⲗⲩⲅⲏ ϣⲱⲡⲉ
  ⲛ̅ϩⲏⲧⲟⲩ ⲁⲩϩⲉ ⲉⲃⲟⲗ ϩⲙ̅ ⲡⲓⲏ̅ⲗ̅ ⲛ̅ϭⲓ ϣⲟⲙⲛ̅ⲧ ⲛ̅ⲧⲃⲁ ⲙ̅ⲙⲏⲏϣⲉ. <span style=
  "color:#b00e23">(ⲓ̅ⲁ̅)</span> ⲁⲩⲱ ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ ⲁⲩϥⲓ̈ⲧⲥ̅. ⲁⲩⲱ ⲡϣⲏⲣⲉ ⲥⲛⲁⲩ
  ⲛ̅ϩⲏⲗⲉⲓ ⲁⲩⲙⲟⲟⲩⲧⲟⲩ. ⲟⲫⲛⲓ. ⲙⲛ̅ ⲫⲓⲛⲉⲉⲥ. <span style=
  "color:#b00e23">(ⲓ̅ⲃ̅)</span> ⲟⲩⲣⲱⲙⲉ ⲇⲉ ⲛ̅ⲓⲉⲙⲓⲛⲁⲓⲟⲥ. ⲁϥⲡⲱⲧ ⲉⲃⲟⲗ ϩⲙ̅ ⲡⲉⲙⲗⲁϩ.
  ⲁϥⲓ̈ ⲉϩⲣⲁⲓ̈ ⲉⲥⲏⲗⲱ ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ. ⲉⲣⲉ ⲛⲉϥϩⲟⲉⲓⲧⲉ ⲡⲏϩ ϩⲓ̈ⲱⲱϥ. ⲁⲩⲱ ⲉⲣⲉ ϫⲱϥ
  ⲙⲉϩ ⲛⲓ̈ⲧⲉⲛ <span style="color:#b00e23">(ⲓ̅ⲅ̅)</span> ϩⲏⲗⲉⲓ ⲇⲉ ⲛⲉϥϩⲙⲟⲟⲥ ⲡⲉ
  ϩⲓ̈ϫⲛ̅ ⲡⲉϥⲧⲁϭⲥ̅ ϩⲓ̈ⲣⲉⲛ ⲧⲡⲩⲗⲏ. ⲉϥϭⲱϣⲧ̅ ⲉⲃⲟⲗ ⲉⲧⲉϩⲓ̈ⲏ ϫⲉ ⲛⲉⲣⲉ ⲛⲉϥϩⲏⲧ ⲡⲟϣⲥ̅ ⲉⲃⲟⲗ
  ⲉⲣⲟϥ ⲉⲧⲃⲉ ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ ⲁⲩⲱ ⲡⲣⲱⲙⲉ ⲁϥⲓ̈ ⲉϩⲟⲩⲛ ⲉⲧⲡⲟⲗⲓⲥ ⲉⲧⲁⲙⲟⲟⲩ. ⲧⲡⲟⲗⲓⲥ ⲇⲉ
  ⲛ̅ⲧⲉⲣⲉⲥⲥⲱⲧⲙ̅. ⲁⲥⲱϣ ⲉⲃⲟⲗ. <span style="color:#b00e23">(ⲓ̅ⲇ̅)</span> ⲁⲩⲱ ϩⲩⲗⲉⲓ
  ⲁϥⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲱϣ ⲉⲃⲟⲗ. ⲡⲉϫⲁϥ ϫⲉ ⲟⲩ ⲡⲉ ⲡⲉⲓ̈ϩⲣⲟⲟⲩ ⲙⲛ̅ ⲡⲓ̈ⲱϣ ⲉⲃⲟⲗ. ⲡⲣⲱⲙⲉ
  ⲇⲉ ⲁϥⲡⲱⲧ ⲁϥⲉⲓ ⲉⲧⲁⲙⲉ ϩⲏⲗⲉⲓ. <span style="color:#b00e23">(ⲓ̅ⲉ̅)</span> ϩⲏⲗⲉⲓ ⲇⲉ
  ⲛⲉ ⲟⲩⲣⲱⲙⲉ ⲡⲉ ⲉϥϩⲛ̅ ⲡⲥⲧⲁⲓ̈ⲟ ⲛ̅ⲣⲟⲙⲡⲉ. ⲛⲉϥⲃⲁⲗ ⲁⲩϩⲣⲟϣ ⲉⲣⲟϥ. ⲁⲩⲱ ⲛⲉϥⲉⲓⲱⲣϩ ⲁⲛ ⲡⲉ.
  ⲡⲉϫⲉ ϩⲏⲗⲉⲓ ⲇⲉ ⲛ̅ⲛ̅ⲣⲱⲙⲉ ⲉⲧⲁϩⲉⲣⲁⲧⲟⲩ ⲙ̅ⲡⲉϥⲙⲧⲟ ⲉⲃⲟⲗ. ϫⲉ ⲟⲩ ⲡⲉ ⲡⲉϩⲣⲟⲟⲩ ⲙ̅ⲡⲓ̈ⲱϣ
  ⲉⲃⲟⲗ. <span style="color:#b00e23">(ⲓ̅ⲋ̅)</span> ⲁⲩⲱ ⲡⲣⲱⲙⲉ ⲁϥⲡⲱⲧ. ⲁϥϯ
  ⲙ̅ⲡⲉϥⲟⲩⲟⲓ̈ ⲉϩⲏⲗⲉⲓ ⲡⲉϫⲁϥ ⲛⲁϥ ϫⲉ ⲁⲛⲟⲕ ⲡⲉ ⲛ̅ⲧⲁⲓ̈ⲡⲱⲧ ⲉⲃⲟⲗ ϩⲛ̅ ⲧⲡⲁⲣⲉⲙⲃⲟⲗⲏ ⲁⲛⲟⲕ ⲡⲉ
  ⲛ̅ⲧⲁⲓ̈ ⲙⲡⲟⲟⲩ ⲉⲃⲟⲗ ϩⲙ̅ ⲡⲉⲙⲗⲁϩ. ⲡⲉϫⲉ ϩⲏⲗⲉⲓ ⲛⲁϥ ϫⲉ ⲟⲩ ⲧⲉ ⲑⲉ ⲛ̅ⲧⲁⲥϣⲱⲡⲉ ⲡⲁϣⲏⲣⲉ.
  <span style="color:#b00e23">(ⲓ̅ⲍ̅)</span> ⲁⲩⲱ ⲡϩⲣ̅ϣⲓⲣⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ
  ⲛⲁϥ ϫⲉ ⲛ̅ⲣⲱⲙⲉ ⲙ̅ⲡⲓⲏ̅ⲗ̅ ⲁⲩϭⲱⲧⲡ̅ ϩⲏⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩⲱ ⲁⲩⲛⲟϭ ⲛ̅ⲣⲁϩⲧⲥ̅ ϣⲱⲡⲉ
  ⲙ̅ⲡⲗⲁⲟⲥ. ⲁⲩⲱ ⲡⲉⲕϣⲏⲣⲉ ⲥⲛⲁⲩ ⲁⲩⲙⲟⲟⲧⲟⲩ. ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ ⲁⲩϥⲓ̈ⲧⲥ̅ <span style=
  "color:#b00e23">(ⲓ̅ⲏ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉϥⲣ̅ⲡⲙⲉⲉⲩⲉ ⲛ̅ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ.
  ⲁϥϩⲉ ϩⲓ̈ϫⲙ̅ ⲡⲉϥⲧⲁϭⲥ ⲛ̅ⲥⲁ ⲡⲁϩⲟⲩ ⲉϥϩⲓ̈ⲧⲟⲩⲉ ⲛ̅ⲧⲡⲩⲗⲏ ⲁ ⲡⲕⲁⲥ ⲛ̅ⲧⲉϥϫⲓ̈ⲥⲉ ⲟⲩⲱϫⲡ̅
  ⲁϥⲙⲟⲩ. ϫⲉ ⲡⲣⲱⲙⲉ ⲟⲩϩⲗ̅ⲗⲟ ⲡⲉ. ⲉⲁϥⲁⲓ̈ⲁⲓ̈. ⲁⲩⲱ ⲛ̅ⲧⲟϥ ⲁϥⲕⲣⲓⲛⲉ ⲙ̅ⲡⲓⲏ̅ⲗ̅ ⲛ̅ϫⲟⲩⲱⲧⲉ
  ⲛ̅ⲣⲟⲙⲡⲉ <span style="color:#b00e23">(ⲓ̅ⲑ̅)</span> ⲧⲉϥϣⲉⲗⲉⲉⲧ ⲇⲉ ⲉⲧⲉ ⲑⲓ̈ⲙⲉ ⲧⲉ
  ⲙ̅ⲫⲓⲛⲉⲉⲥ ⲡⲉϥϣⲏⲣⲉ. ⲛⲉⲥϩⲟⲣϣ ⲛ̅ⲱ ⲉⲙⲓ̈ⲥⲉ. ⲁⲩⲱ ⲛ̅ⲧⲉⲣⲉⲥⲥⲱⲧⲙ̅ ⲉⲡⲟⲩⲱ. ϫⲉ ⲁⲩϥⲓ̈
  ⲛ̅ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ ⲁⲩⲱ ϫⲉ ⲁ ⲡⲉⲥϣⲟⲙ ⲙⲟⲩ. ⲙⲛ̅ ⲡⲉⲥⲕⲉϩⲁⲓ̈. ⲁⲥⲟⲩⲉⲛ ⲣⲁ. ⲁⲥⲣⲓⲙⲉ.
  ⲁⲩⲱ ⲁⲥϯ ⲉⲙⲓ̈ⲥⲉ ϫⲉ ⲁ ⲛ̅ⲛⲁⲁⲕⲉ ϩⲙⲟⲙ ⲉϫⲱⲥ. <span style=
  "color:#b00e23">(ⲕ̅)</span> ⲛⲉⲥⲛⲁⲙⲟⲩ ⲇⲉ ⲡⲉ ϩⲙ̅ ⲡϫⲱⲕ ⲙ̅ⲡⲉⲥⲁϩⲉ. ⲛⲉϩⲓ̈ⲟⲙⲉ ⲇⲉ ⲉⲧⲉ
  ⲙ̅ⲡⲉⲥⲃⲟⲗ ⲡⲉϫⲁⲩ ⲛⲁⲥ. ϫⲉ ⲙ̅ⲡⲉⲣⲣ̅ϩⲟⲧⲉ. ϫⲉ ⲟⲩϣⲏⲣⲉ ⲡⲉⲧⲉⲣⲛⲁⲙⲁⲥⲧϥ̅. ⲁⲩⲱ ⲙ̅ⲡⲉⲥⲉⲣⲟⲩⲱ
  ⲛⲁⲩ ⲙ̅ⲡⲉ ⲡⲉⲥϩⲏⲧ ⲣⲱ ⲛⲏⲫⲉ. <span style="color:#b00e23">(ⲕ̅ⲁ̅)</span> ⲛⲉϩⲓ̈ⲟⲙⲉ
  ⲇⲉ ⲁⲩⲙⲟⲩⲧⲉ ⲉⲡⲣⲁⲛ ⲙ̅ⲡϣⲏⲣⲉ ⲕⲟⲩⲓ̈. ϫⲉ ⲟⲩⲉ ⲃⲁⲣⲕⲏⲃⲱⲇ ⲉⲧⲉ ⲡⲉϥⲟⲩⲱϩⲙ̅ ⲡⲉ. ϫⲉ ⲉⲧⲃⲉ
  ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ. ⲁⲩⲱ ⲉⲧⲃⲉ ⲡⲉⲥϣⲟⲙ ⲁⲩⲱ ⲉⲧⲃⲉ ⲡⲉⲥⲕⲉϩⲁⲓ̈ <span style=
  "color:#b00e23">(ⲕ̅ⲃ̅)</span> ⲉⲩϫⲱ ⲙ̅ⲙⲟⲥ ϫⲉ ⲡⲉⲟⲟⲩ ⲙ̅ⲡⲓⲏ̅ⲗ̅ ⲁⲩⲡⲟⲟⲛⲉϥ ⲉⲃⲟⲗ ϩⲙ̅
  ⲡⲧⲣⲉⲩϫⲓ̈ ⲛ̅ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ.
  <h3 id="first_samuel5">5</h3><span style="color:#b00e23">(ⲁ̅)</span>
  ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩϫⲓ̈ ⲛ̅ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ. ⲉⲃⲟⲗ ϩⲛ̅ ⲁⲃⲉⲛⲉⲍⲉⲣ. ⲁⲩϫⲓ̈ⲧⲥ̅ ⲉϩⲟⲩⲛ
  ⲉⲧⲁⲍⲱⲧⲟⲥ. <span style="color:#b00e23">(ⲃ̅)</span> ⲁⲩⲱ ⲛ̅ⲁⲗⲗⲟⲫⲩⲗⲟⲥ ⲁⲩϫⲓ̈
  ⲛ̅ⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ ⲁⲩϫⲓ̈ⲧⲥ̅ ⲉϩⲟⲩⲛ ⲉⲡⲏⲓ̈ ⲛ̅ⲇⲁⲅⲱⲛ ⲡⲉⲩⲛⲟⲩⲧⲉ. ⲁⲩⲧⲁϩⲟⲥ ⲉⲣⲁⲧⲥ̅
  ϩⲁⲧⲛ̅ ⲇⲁⲅⲱⲛ. <span style="color:#b00e23">(ⲅ̅)</span> ⲁⲩⲱ ⲛ̅ⲣⲱⲙⲉ ⲛ̅ⲧⲁⲍⲱⲧⲟⲥ
  ⲁⲩϣⲟⲣⲡⲟⲩ. ⲁⲩⲡⲱⲧ ⲉϩⲟⲩⲛ ⲉⲡⲏⲓ̈ ⲛ̅ⲇⲁⲅⲱⲛ ⲁⲩⲛⲁⲩ. ⲁⲩⲱ ⲉⲓⲥ ⲇⲁⲅⲱⲛ ⲛⲉϥⲛⲏϫ ϩⲓ̈ϫⲙ̅ ⲡⲉϥϩⲟ.
  ϩⲓ̈ⲑⲏ ⲛ̅ⲧⲓⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ. ⲁⲩⲧⲟⲩⲛⲉⲥ ⲇⲁⲅⲱⲛ ⲇⲉ ⲁⲩⲧⲁϩⲟϥ ⲉⲣⲁⲧϥ̅ ϩⲙ̅ ⲡⲉϥⲙⲁ. ⲁⲩⲱ
  ⲧϭⲓϫ ⲙ̅ⲡϫⲟⲉⲓⲥ ⲁⲥⲉⲛϣⲟⲧ ⲉϫⲛ̅ ⲛⲉⲣⲱⲙⲉ ⲛ̅ⲧⲁⲍⲱⲧⲟⲥ. ⲁⲥⲃⲁⲥⲁⲛⲓⲍⲉ ⲙ̅ⲙⲟⲟⲩ. ⲁⲩⲱ ⲁⲥⲑⲉⲙⲕⲟⲟⲩ
  ⲉⲛⲉⲩⲙⲁ ⲛⲉϩⲙⲟⲟⲥ. ⲇⲁⲍⲱⲧⲟⲥ ⲙⲛ̅ ⲛⲉⲥⲕⲉⲧⲟϣ. <span style="color:#b00e23">(ⲇ̅)</span>
  ⲁⲩⲱ ⲛ̅ⲧⲉⲣⲟⲩϣⲟⲣⲡⲟⲩ ⲟⲛ ⲉϩⲧⲟⲟⲩⲉ. ⲉⲓⲥ ⲇⲁⲅⲱⲛ ⲛⲉϥⲛⲏϫ ϩⲓ̈ϫⲙ̅ ⲡⲉϥϩⲟ. ϩⲓ̈ⲑⲏ
  ⲛ̅ⲧⲕⲟⲓⲃⲱⲧⲟⲥ ⲛ̅ⲧⲇⲓⲁⲑⲩⲕⲏ ⲙ̅ⲡϫⲟⲉⲓⲥ. ⲁⲩⲱ ⲧⲁⲡⲉ ⲛ̅ⲧⲁⲅⲱⲛ. ⲙⲛ̅ ⲧⲉϩⲓ̈ⲱⲙⲉ ⲥⲛ̅ⲧⲉ
  ⲛ̅ⲛⲉϥϭⲓϫ. ⲛⲉⲩⲛⲏϩ ⲉⲃⲟⲗ ⲡⲟⲩⲁ ⲡⲟⲩⲁ ϩⲓ̈ⲑⲏ ⲛ̅ⲧⲕⲉⲛϩⲏ. ⲁⲩⲱ ⲡⲕⲉϭⲃⲟⲓ̈ ⲥⲛⲁⲩ ⲛ̅ⲛⲉϥϭⲓϫ.
  ⲛⲉⲩⲛⲏϫ ϩⲓ̈ϫⲛ̅ ⲧⲉⲡⲛⲏ ⲛ̅ⲧⲕⲉⲛϩⲏ ⲡⲗⲏⲛ ⲡⲧⲕⲁⲥ (sic) ⲙ̅ⲡϫⲓⲥⲉ (sic) ⲛ̅ⲧⲁⲅⲱⲛ ⲙ̅ⲡⲉϥϩⲉ.
  <span style="color:#b00e23">(ⲉ̅)</span> ⲉⲧⲃⲉⲡⲁⲓ̈ ⲛⲉⲟⲩⲏⲏⲃ ⲛ̅ⲇⲁⲅⲱⲛ. ⲙⲛ̅ ⲟⲩⲟⲛ
  ⲛⲓⲙ ⲉⲧⲛⲁ ⲉϩⲟⲩⲛ ⲉⲡⲏⲓ̈ ⲛ̅ⲇⲁⲅⲱⲛ ⲙⲉϩⲟⲩⲉϩ (sic) ⲣⲁⲧⲟⲩ. ⲉϫⲛ̅ ⲡⲉⲛⲛⲏ (sic). ϩⲛ̅
  ⲇⲁⲍⲱⲧⲟⲥ ϣⲁ ⲉϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ. ⲁⲗⲗⲁ ϩⲛ̅ ⲟⲩⲡⲱⲣϫ̅. ⲉϣⲁⲩⲡⲉⲣⲉϣ ⲣⲁⲧⲟⲩ ⲉⲃⲟⲗ ϩⲛ̅
  ⲧⲡⲉⲛⲛⲏ. <span style="color:#b00e23">(ⲋ̅)</span> ⲁⲩⲱ ⲧϭⲓϫ ⲙ̅ⲡϫⲟⲉⲓⲥ. ⲁⲥⲉⲛϣⲟⲧ
  ⲉϫⲛ̅ ⲇⲁⲍⲱⲧⲟⲥ. ⲁϥⲑⲙ̅ⲕⲟⲟⲩ ⲁϥⲧⲁⲕⲟ ⲛ̅ⲛⲉⲩⲉϫⲏⲩ. ⲁⲩⲱ ⲛ̅ⲧⲉⲩⲭⲱⲣⲁ. ⲏ ⲧⲉⲩⲥⲱϣⲉ. ⲁⲥⲧⲁⲩⲟ
  ⲉϩⲣⲁⲓ̈ ⲛ̅ϩⲉⲛⲡⲓⲛ ⲁⲩⲛⲟϭ ⲛ̅ⲁⲛⲁⲅⲕⲏ ⲙ̅ⲙⲟⲩ ϣⲱⲡⲉ ϩⲛ̅ ⲧⲉⲩⲡⲟⲗⲓⲥ. <span style=
  "color:#b00e23">(ⲍ̅)</span> ⲁⲩⲱ ⲛⲉⲣⲱⲙⲉ ⲛ̅ⲧⲁⲍⲱⲧⲟⲥ ⲁⲩⲛⲁⲩ ϫⲉ ⲧⲁⲓ̈ ⲧⲉ ⲑⲉ
  ⲛ̅ⲧⲁⲥϣⲱⲡⲉ. ⲡⲉϫⲁⲩ ⲛ̅ⲛⲉⲩⲉⲣⲏⲩ ϫⲉ ⲧⲕⲓⲃⲱⲧⲟⲥ ⲙ̅ⲡⲛⲟⲩⲧⲉ ⲙ̅ⲡⲓⲏ̅ⲗ̅. ⲛⲥ̅ⲛⲁϣ̅ϭⲱ ⲁⲛ ϩⲁⲧⲏⲛ
  ϫⲉ ⲧⲉϥϭⲓϫ ⲛⲁϣⲧ̅ ϩⲓ̈ϫⲱⲛ. ⲁⲩⲱ ⲉϫⲛ̅ ⲧⲁⲅⲱⲛ ⲡⲉⲛⲛⲟⲩⲧⲉ. <span style=
  "color:#b00e23">(ⲏ̅)</span> ⲁⲩϫⲟⲟⲩ ⲇⲉ ⲁⲩⲥⲱⲟⲩϩ ⲉϩⲟⲩⲛ ϣⲁⲣⲟⲟⲩ. ⲛ̅ⲛⲉⲥⲁⲧⲣⲁⲡⲏⲥ
  ⲛ̅ⲁⲗⲗⲟⲫⲩⲗⲟⲥ. ⲡⲉϫⲁⲩ ⲛⲁⲩ ϫⲉ ⲟⲩ ⲡⲉⲧⲉⲛⲛⲁⲁⲁϥ ⲛ̅ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ ⲙ̅ⲡⲓⲏ̅ⲗ̅
  ⲛ̅ⲅⲉⲑⲉⲟⲥ ⲇⲉ ⲡⲉϫⲁⲩ ⲛⲁⲩ ϫⲉ ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ. ⲙⲁⲣⲉⲥⲡⲱⲱⲛⲉ ⲛⲥ̅ⲉⲓ ϩⲁⲑⲏⲛ. ⲁⲩⲱ
  ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ. ⲁⲥⲡⲱⲱⲛⲉ ⲉϩⲣⲁⲓ̈ ⲉⲅⲉⲑ. <span style=
  "color:#b00e23">(ⲑ̅)</span> ⲁⲥϣⲱⲡⲉ ⲇⲉ ⲙⲛ̅ⲛ̅ⲥⲁ ⲉⲧⲣⲉⲥⲡⲱⲱⲛⲉ. ⲧϭⲓϫ ⲙ̅ⲡϫⲟⲉⲓⲥ
  ⲁⲥϣⲱⲡⲉ ϩⲓ̈ϫⲱⲟⲩ. ⲁⲩⲛⲟϭ ⲉⲙⲁⲧⲉ ⲛ̅ϣⲧⲟⲣⲧⲣ̅ ϣⲱⲡⲉ ϩⲛ̅ ⲧⲡⲟⲗⲓⲥ. ⲁϥⲡⲁⲧⲁⲥⲥⲉ ⲛ̅ⲛ̅ⲣⲱⲙⲉ
  ⲛ̅ⲧⲡⲟⲗⲓⲥ ⲛ̅ϫⲓⲛ ⲉⲡⲉⲩⲕⲟⲩⲓ̈ ϣⲁ ⲡⲉⲩⲛⲟϭ. ⲁϥⲑⲉⲙⲕⲟⲟⲩ ⲉⲛⲉⲩⲙⲁ ⲛⲉϩⲙⲟⲟⲥ. ⲛ̅ⲅⲉⲑⲑⲁⲓⲟⲥ
  ⲁⲩⲧⲁⲙⲓ̈ⲟ ⲛⲁⲩ ⲛ̅ϩⲉⲛⲙⲟⲩⲛⲅ ⲛ̅ⲙⲁ ⲛ̅ϩⲙⲟⲟⲥ. <span style="color:#b00e23">(ⲓ̅)</span>
  ⲁⲩⲱ ⲁⲩϫⲟⲟⲩ ⲛ̅ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ ⲉϩⲣⲁⲓ̈ ⲉⲁⲥⲕⲁⲗⲱⲛ. ⲛ̅ⲣⲱⲙⲉ ⲇⲉ ⲛⲁⲥⲕⲁⲗⲱⲛ ⲁⲩⲱϣ ⲉⲃⲟⲗ
  ⲉⲩϫⲱ ⲙ̅ⲙⲟⲥ. ϫⲉ ⲉⲧⲃⲉⲟⲩ ⲁⲧⲉⲧⲉⲛⲧⲛ̅ⲛⲟⲟⲩ ⲛⲁⲛ ⲛ̅ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ ⲙ̅ⲡⲓⲏ̅ⲗ̅.
  ⲉⲙⲟⲟⲩⲧⲛ̅. ⲙⲛ̅ ⲡⲉⲛⲕⲉⲙⲏⲏϣⲉ. <span style="color:#b00e23">(ⲓ̅ⲁ̅)</span> ⲁⲩⲱ
  ⲁⲩϫⲟⲟⲩ ⲁⲩⲥⲱⲟⲩϩ ⲉϩⲟⲩⲛ ⲛ̅ⲛⲉⲥⲁⲧⲣⲁⲡⲏⲥ ⲧⲏⲣⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. ⲡⲉϫⲁⲩ ⲛⲁⲩ ϫⲉ ϫⲟⲟⲩ
  ⲛ̅ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ ⲙ̅ⲡⲓⲏ̅ⲗ̅. ⲛ̅ⲥⲟⲩⲱϩ ϩⲙ̅ ⲡⲉⲥⲙⲁ. ⲛ̅ⲥⲧⲉⲙⲙⲟⲟⲩⲧⲛ̅ ⲙⲛ̅
  ⲡⲉⲛⲕⲉⲗⲁⲟⲥ. ϫⲉ ⲁⲩⲛⲟϭ ⲛ̅ⲁⲛⲁⲅⲕⲏ ⲉⲥⲛⲁϣⲧ̅. ⲉⲙⲁⲧⲉ. ϣⲱⲡⲉ ϩⲛ̅ ⲧⲡⲟⲗⲓⲥ ⲧⲏⲣⲥ̅ ⲛ̅ⲧⲉⲣⲉ
  ⲧⲕⲟⲓⲃⲱⲧⲟⲥ ⲙ̅ⲡⲛⲟⲩⲧⲉ ⲙ̅ⲡⲓⲏ̅ⲗ̅ ϣⲱⲡⲉ ϩⲙ̅ ⲡⲙⲁ ⲉⲧⲙ̅ⲙⲁⲩ. <span style=
  "color:#b00e23">(ⲓ̅ⲃ̅)</span> ⲁⲩⲱ ⲛⲉⲧⲟⲛϩ̅ ⲙ̅ⲡⲟⲩⲙⲟⲩ ⲁⲩϣⲱⲱϭⲉ ⲉⲛⲉⲩⲙⲁ ⲛ̅ⲉⲣⲙⲏ. ⲁⲩⲱ
  ⲡⲉϩⲣⲟⲟⲩ ⲛ̅ⲧⲃⲁⲥⲁⲛⲟⲥ ⲛ̅ⲧⲡⲟⲗⲓⲥ ⲁϥⲃⲱⲕ ⲉϩⲣⲁⲓ̈ ⲉⲧⲡⲉ.
  <h3 id="first_samuel6">6</h3><span style="color:#b00e23">(ⲁ̅)</span>
  ⲧⲕⲟⲓⲃⲱⲧⲟⲥ ⲇⲉ ⲛⲉⲥϩⲛ̅ ⲧⲥⲱϣⲉ ⲛ̅ⲛ̅ⲁⲗⲗⲟⲫⲩⲗⲟⲥ ⲛ̅ⲥⲁϣϥ̅ ⲛ̅ⲉⲃⲟⲧ. ⲁⲩⲱ ⲡⲉⲩⲕⲁϩ ⲁϥⲙⲓⲥⲉ
  ⲉϩⲣⲁⲓ̈ ⲛ̅ϩⲉⲛⲡⲓⲛ. <span style="color:#b00e23">(ⲃ̅)</span> ⲛ̅ⲁⲗⲗⲟⲫⲩⲗⲟⲥ ⲇⲉ
  ⲁⲩⲙⲟⲩⲧⲉ ⲉⲛⲉⲩⲟⲩⲏⲏⲃ. ⲙⲛ̅ ⲛⲉⲩⲣⲉϥϣⲓ̈ⲛⲉ. ⲁⲩⲱ ⲛⲉⲩⲣⲉϥⲙⲟⲩⲧⲉ. ⲉⲩϫⲱ ⲙ̅ⲙⲟⲥ ϫⲉ ⲟⲩ
  ⲡⲉⲧⲉⲛⲛⲁⲁⲁϥ ⲛ̅ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ. ⲧⲟⲩⲛⲓ̈ⲁⲧⲛ̅ ⲉⲃⲟⲗ. ϫⲉ ⲉⲛⲛⲁϫⲟⲟⲩⲥ ⲉϩⲣⲁⲓ̈ ⲉⲡⲉⲥⲙⲁ
  ϩⲛ̅ ⲟⲩ. <span style="color:#b00e23">(ⲅ̅)</span> ⲡⲉϫⲁⲩ ⲛⲁⲩ ϫⲉ ⲉϣϫⲉ ⲧⲉⲧⲛ̅ⲛⲁϫⲟⲟⲩ
  ⲛ̅ⲧⲱⲧⲛ̅ ⲛ̅ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ⲙ̅ⲡⲉⲣϫⲟⲟⲩⲥ ⲉⲃⲟⲗ ⲉⲥϣⲟⲩⲉⲓⲧ. ⲁⲗⲗⲁ
  ϩⲛ̅ ⲟⲩϯ. ϯ ⲛⲁⲥ ⲙ̅ⲡⲧⲱϣ ⲛ̅ⲧⲃⲁⲥⲁⲛⲟⲥ. ⲁⲩⲱ ⲧⲉⲧⲛ̅ⲛⲁⲉⲙⲧⲟⲛ ⲛ̅ⲧⲉ ⲡϫⲟⲉⲓⲥ ⲕⲱ ⲛⲏⲧⲛ̅ ⲉⲃⲟⲗ.
  ⲉϣⲱⲡⲉ ⲙ̅ⲙⲟⲛ ⲛ̅ⲧϭⲓϫ ⲙ̅ⲡϫⲟⲉⲓⲥ ⲛⲁⲗⲟ ⲁⲛ ϩⲓ̈ϫⲱⲧⲛ̅. <span style=
  "color:#b00e23">(ⲇ̅)</span> ⲡⲉϫⲁⲩ ⲛⲁⲩ ϫⲉ ⲟⲩ ⲡⲉ ⲡⲧⲱϣ ⲛ̅ⲧⲃⲁⲥⲁⲛⲟⲥ. ⲉⲧⲉⲛⲛⲁⲧⲁⲁϥ
  ⲛⲁⲥ. ⲡⲉϫⲉ ⲛ̅ⲣⲉϥϣⲓ̈ⲛⲉ ⲛⲁⲩ. ϫⲉ ⲕⲁⲧⲁ ⲧⲏⲡⲉ ⲛ̅ⲛⲉⲥⲁⲧⲣⲁⲡⲏⲥ ⲛ̅ⲛ̅ⲁⲗⲗⲟⲫⲩⲗⲟⲥ. ϯ ⲛⲁⲥ
  ⲛ̅ϯⲛⲟⲩ ⲙ̅ⲙⲁ ⲛⲉϩⲙⲟⲟⲥ ⲛ̅ⲛⲟⲩⲃ. ϫⲉ ⲁⲩⲛⲟⲃⲉ ϣⲱⲡⲉ ⲛ̅ϩⲏⲧⲧⲏⲩⲧⲛ̅. ⲙⲛ̅ ⲛⲉⲧⲛⲁⲣⲭⲱⲛ ⲙⲛ̅
  ⲡⲕⲉⲗⲁⲟⲥ. <span style="color:#b00e23">(ⲉ̅)</span> ⲁⲩⲱ ϩⲛ̅ⲕⲉⲡⲓⲛ ⲛ̅ⲛⲟⲩⲃ.
  ⲛ̅ⲧⲉⲧⲛ̅ⲧⲁⲙⲓ̈ⲟⲟⲩ ⲕⲁⲧⲁ ⲡⲓ̈ⲛⲉ ⲛ̅ⲛⲉⲡⲓⲛ ⲛⲁⲓ̈ ⲉⲧⲧⲁⲕⲟ ⲙ̅ⲡⲉⲧⲛ̅ⲕⲁϩ. ⲛ̅ⲧⲉⲧⲛ̅ϯⲉⲟⲟⲩ
  ⲙ̅ⲡϫⲟⲉⲓⲥ. ϫⲉⲕⲁⲥ ⲉϥⲉϥⲓ̈ ⲛ̅ⲧⲉϥϭⲓϫ ⲉⲃⲟⲗ ϩⲓ̈ϫⲱⲧⲛ̅. ⲁⲩⲱ ⲉⲃⲟⲗ ϩⲓ̈ϫⲛ̅ ⲡⲉⲧⲛ̅ⲛⲟⲩⲧⲉ.
  ⲁⲩⲱ ⲉⲃⲟⲗ ϩⲓ̈ϫⲛ̅ ⲡⲉⲧⲛ̅ⲕⲁϩ. <span style="color:#b00e23">(ⲋ̅)</span> ⲁⲩⲱ ⲉⲧⲃⲉⲟⲩ
  ⲁⲧⲉⲧⲛ̅ϯⲉⲛϣⲟⲧ ⲛ̅ⲛⲉⲧⲛ̅ϩⲏⲧ. ⲛ̅ⲑⲉ ⲛ̅ⲧⲁ ⲫⲁⲣⲁⲱ. ⲙⲛ̅ ⲛⲉⲣⲙ̅ⲛ̅ⲕⲏⲙⲉ ϯⲉⲛϣⲟⲧ ⲛ̅ⲛⲉⲩϩⲏⲧ. ⲙⲏ
  ⲛ̅ⲧⲉⲣⲉϥⲑⲙ̅ⲕⲟⲟⲩ ⲙ̅ⲡⲟⲩⲕⲱ ⲉⲃⲟⲗ ⲛ̅ⲛ̅ϣⲏⲣⲉ ⲙ̅ⲡⲓⲏ̅ⲗ̅ ⲁⲩⲃⲱⲕ. <span style=
  "color:#b00e23">(ⲍ̅)</span> ⲧⲉⲛⲟⲩ ϭⲉ ⲛ̅ⲧⲱⲧⲛ̅. ϫⲓ̈ ⲛ̅ⲧⲉⲧⲛ̅ⲧⲁⲙⲓ̈ⲟ ⲛ̅ⲟⲩⲁϭⲟⲗⲧⲉ
  ⲛⲃ̅ⲣ̅ⲣⲉ. ⲁⲩⲱ ⲉϩⲉ ⲥⲛ̅ⲧⲉ ⲛ̅ϣⲁⲙⲓⲥⲉ. ⲁϫⲛ̅ ⲛⲉⲩϣⲏⲣⲉ. ⲇⲉ ⲛ̅ⲧⲉⲧⲛ̅ⲟⲩⲁⲁⲧⲟⲩ ⲉϩⲣⲁⲓ̈
  ⲉⲛⲉⲩⲙⲁ. <span style="color:#b00e23">(ⲏ̅)</span> ⲁⲩⲱ ⲛ̅ⲧⲉⲧⲛ̅ϫⲓ̈ ⲛ̅ⲧⲕⲟⲓⲃⲱⲧⲟⲥ
  ⲛ̅ⲧⲉⲧⲛ̅ⲧⲁⲗⲟⲥ ⲉϩⲣⲁⲓ̈ ⲉϫⲛ̅ ⲧⲁϭⲟⲗⲧⲉ. ⲁⲩⲱ ⲛⲉⲥⲕⲉⲩⲏ ⲛ̅ⲛⲟⲩⲃ. ⲉⲧⲉⲧⲛ̅ⲛⲁⲧⲁⲁⲩ ⲛⲁⲥ ϩⲁ
  ⲧⲃⲁⲥⲁⲛⲟⲥ. ⲉⲧⲉⲧⲛ̅ⲛⲉⲕⲁⲁⲩ ⲛ̅ⲥⲁ ⲟⲩⲥⲁ. ⲛ̅ⲑⲏⲕⲉ(sic) ⲛ̅ⲧⲁϭⲟⲗⲧⲉ. ⲛ̅ⲧⲉⲧⲛ̅ϫⲟⲟⲩⲥ ⲉⲃⲟⲗ.
  ⲉⲧⲉⲧⲛ̅ϫⲱⲣⲉⲙ ⲙ̅ⲙⲟⲥ ⲛ̅ⲧⲉⲧⲛ̅ⲟⲩⲉϩⲧⲏⲩⲧⲛ̅ ⲛ̅ⲥⲱⲥ. <span style=
  "color:#b00e23">(ⲑ̅)</span> ⲛ̅ⲧⲉⲧⲛ̅ϯ ϩⲧⲏⲧⲛ̅ ⲉⲡⲉⲥⲙⲟⲉⲓⲧ. ⲉⲥⲛⲁⲧⲁⲁⲥ ⲉϩⲣⲁⲓ̈
  ⲉⲧⲉⲥϩⲓ̈ⲏ. ⲕⲁⲧⲁ ⲧⲉϩⲓ̈ⲏ. ⲛ̅ⲃⲏⲑⲥⲁⲙⲏⲥ. ⲉϣⲱⲡⲉ ⲥⲉ. ⲛ̅ⲧⲟϥ ⲡⲉ ⲛ̅ⲧⲁϥⲉⲓⲛⲉ ⲛⲁⲛ ⲛ̅ⲧⲉⲓ̈ⲛⲟϭ
  ⲛ̅ⲕⲁⲕⲓⲁ. ⲉⲥⲧⲙ̅ⲧⲁⲁⲥ ⲇⲉ ⲉⲡⲥⲁ ⲉⲧⲙ̅ⲙⲁⲩ. ⲧⲉⲛⲛⲁⲉⲓⲙⲉ ϫⲉ ⲛ̅ⲧⲉϥϭⲓϫ ⲧⲉ ⲁⲛ ⲛ̅ⲧⲁⲥⲉⲓ ⲉϫⲱⲛ.
  ⲁⲗⲗⲁ ⲟⲩⲁⲡⲁⲛⲧⲏⲙⲁ ⲡⲉ ⲡⲁⲓ̈ ⲛ̅ⲧⲁϥⲧⲁϩⲟⲛ. <span style="color:#b00e23">(ⲓ̅)</span>
  ⲁⲩⲱ ⲛ̅ⲁⲗⲗⲟⲫⲩⲗⲟⲥ ⲁⲩⲉⲓⲣⲉ ϩⲓ̈ⲛⲁⲓ̈. ⲁⲩϫⲓ̈ ⲛ̅ⲧⲉϩⲉ ⲥⲛ̅ⲧⲉ ⲛ̅ϣⲁⲙⲓⲥⲉ ⲁⲩⲛⲁϩⲃⲟⲩ ⲉϩⲟⲩⲛ
  ⲉⲧⲁϭⲟⲗⲧⲉ. ⲛⲉⲩϣⲏⲣⲉ ⲇⲉ ⲁⲩϫⲟⲟⲩⲥⲟⲩ ⲉϩⲣⲁⲓ̈ ⲉⲡⲉⲩⲙⲁ. <span style=
  "color:#b00e23">(ⲓ̅ⲁ̅)</span> ⲁⲩⲱ ⲁⲩⲕⲱ ⲛ̅ⲧⲁⲩ ⲛ̅ⲧⲕⲟⲓ̈ⲃⲱⲧⲟⲥ ⲉϫⲛ̅ ⲧⲁϭⲟⲗⲧⲉ ⲁⲩⲱ
  ⲡⲉⲣⲏⲧ ⲛ̅ⲧⲁⲩⲉⲣⲏⲧ ⲙ̅ⲙⲟϥ. ⲙ̅ⲙⲁ ⲛⲉϩⲙⲟⲟⲥ ⲛ̅ⲛⲟⲩⲃ. ⲙⲛ̅ ⲛⲉⲕⲉⲡⲓⲛ ⲛ̅ⲛⲟⲩⲃ. ⲁⲩⲕⲁⲁⲩ ϩⲛ̅
  ⲧⲉⲥⲑⲩⲕⲏ. <span style="color:#b00e23">(ⲓ̅ⲃ̅)</span> ⲛⲉϩⲟⲟⲩ ⲇⲉ ⲁⲩⲙⲟⲟϣⲉ ϩⲛ̅
  ⲧⲉϩⲓ̈ⲏ. ⲁⲩⲧⲁⲁⲩ ⲉⲧⲉϩⲓ̈ⲏ ⲛ̅ⲃⲏⲑⲥⲁⲙⲏⲥ. ⲛ̅ⲧⲁⲩⲕⲁⲣⲁⲧⲟⲩ ⲙ̅ⲙⲁⲧⲉ ϩⲛ̅ ⲟⲩⲙⲟⲉⲓⲧ ⲛ̅ⲟⲩⲱⲧ.
  ⲁⲩⲱ ⲛⲉⲩϩⲟ ⲙ̅ⲡⲟⲩⲡⲱϣⲥ̅. ⲉⲟⲩⲛⲁⲙ. ⲟⲩⲇⲉ ⲉϩⲃⲟⲩⲣ. ⲁⲩⲱ ⲛ̅ⲥⲁⲧⲣⲁⲡⲏⲥ ⲛ̅ⲛ̅ⲁⲗⲗⲟⲫⲩⲗⲟⲥ.
  ⲛⲉⲩⲙⲟⲟϣⲉ ⲉⲩⲟⲩⲏϩ ⲛ̅ⲥⲱⲥ ϣⲁ ⲉϩⲣⲁⲓ̈ ⲉⲛ̅ⲧⲟϣ ⲛ̅ⲃⲏⲑⲥⲁⲙⲏⲥ. <span style=
  "color:#b00e23">(ⲓ̅ⲅ̅)</span> ⲛ̅ⲣⲱⲙⲉ ⲇⲉ ⲛ̅ⲃⲏⲑⲥⲁⲙⲏⲥ ⲛⲉⲩⲱϩⲥ ⲡⲉ. ϩⲛ̅ ⲟⲩⲱϩⲥ̅
  ⲛ̅ⲥⲟⲩⲟ. ϩⲣⲁⲓ̈ ϩⲙ̅ ⲡⲓ̈ⲁ. ⲁⲩⲱ ⲁⲩϥⲓ̈ⲁⲧⲟⲩ ⲉϩⲣⲁⲓ̈. ⲁⲩⲛⲁⲩ ⲉⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ.
  ⲁⲩⲣⲁϣⲉ. ⲁⲩⲧⲱⲟⲩⲛ ⲁⲩⲉⲓ ⲉⲃⲟⲗ ϩⲏⲧⲥ̅. <span style="color:#b00e23">(ⲓ̅ⲇ̅)</span>
  ⲁⲩⲱ ⲧⲁϭⲟⲗⲧⲉ. ⲁⲥⲃⲱⲕ ⲉϩⲟⲩⲛ ⲉⲧⲥⲱϣⲉ ⲛ̅ⲱⲥⲉⲏ. ⲡⲉⲧϩⲛ̅ ⲃⲏⲑⲥⲁⲙⲏⲥ. ⲁⲩⲁϩⲉⲣⲁⲧⲟⲩ ⲛ̅ϭⲓ
  ⲛⲉϩⲟⲟⲩ ϩⲙ̅ ⲡⲙⲁ ⲉⲧⲙ̅ⲙⲁⲩ ⲁⲩⲱ ⲁⲩⲧⲁϩⲟ ⲉⲣⲁⲧϥ̅ ⲛ̅ⲟⲩⲛⲟϭ ⲛ̅ⲱⲛⲉ. ⲁⲩⲡⲱϩ ⲛ̅ⲛⲉϣⲉ
  ⲛ̅ⲧⲁϭⲟⲗⲧⲉ ⲁⲩϩⲁⲣϭⲟⲩ. ⲁⲩⲱ ⲛⲁϩⲟⲟⲩ ⲁⲩⲧⲁⲗⲁⲩ ⲉϩⲣⲁⲓ̈ ⲉϫⲱⲟⲩ ⲛ̅ϭⲗⲓⲗ ⲙ̅ⲙⲁϩ ⲙ̅ⲡϫⲟⲉⲓⲥ.
  <span style="color:#b00e23">(ⲓ̅ⲉ̅)</span> ⲛ̅ⲗⲉⲩⲉⲓⲧⲏⲥ ⲇⲉ ⲁⲩϫⲓ̈ ⲛ̅ⲧⲕⲟⲓⲃⲱⲧⲟⲥ
  ⲙ̅ⲡϫⲟⲉⲓⲥ. ⲁⲩⲱ ⲡⲉⲣⲏⲧ ⲉⲧⲛ̅ⲙⲙⲁⲥ ⲙⲛ̅ ⲛⲉⲥⲕⲉⲩⲏ ⲛ̅ⲛⲟⲩⲃ ⲉⲧϩⲓ̈ϫⲱⲥ. ⲁⲩⲕⲁⲁⲩ ϩⲓ̈ϫⲛ ⲡⲛⲟϭ
  ⲛ̅ⲱⲛⲉ. ⲛ̅ⲣⲱⲙⲉ ⲇⲉ ⲛ̅ⲃⲏⲑⲥⲁⲙⲏⲥ. ⲁⲩⲉⲓⲛⲉ ⲛ̅ϩⲉⲛϭⲗⲓⲗ. ⲙⲛ̅ ϩⲛ̅ⲑⲩⲥⲓⲁ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ
  ⲙ̅ⲙⲁϩ ⲙ̅ⲡϭ̅ⲥ̅ <span style="color:#b00e23">(ⲓ̅ⲋ̅)</span> ⲁⲩⲱ ⲡϯⲟⲩ ⲛ̅ⲥⲁⲧⲣⲁⲡⲏⲥ
  ⲛ̅ⲛ̅ⲁⲗⲗⲟⲫⲩⲗⲟⲥ ⲛⲉⲩⲛⲁⲩ ⲉⲣⲟⲟⲩ ⲡⲉ ⲁⲩⲱ ⲁⲩⲕⲟⲧⲟⲩ ⲉϩⲣⲁⲓ̈ ⲉⲁⲥⲕⲁⲗⲱⲛ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ
  <span style="color:#b00e23">(ⲓ̅ⲍ̅)</span> ⲁⲩⲱ ⲛⲁⲓ ⲛⲉ ⲛⲉⲙⲟⲩⲛⲅ̅ ⲛ̅ϭⲓϫ. ⲙ̅ⲙⲁ
  ⲛ̅ϩⲙⲟⲟⲥ ⲛ̅ⲛⲟⲩⲃ. ⲛⲁⲓ̈ ⲛ̅ⲧⲁ ⲛ̅ⲁⲗⲗⲟⲫⲩⲗⲟⲥ ⲧⲁⲁⲩ ⲛⲉⲣⲏⲧ ⲙ̅ⲡϫⲟⲉⲓⲥ. ϩⲁ ⲧⲉⲩⲃⲁⲥⲁⲛⲟⲥ.
  ⲟⲩⲙⲁ ⲛⲉϩⲙⲟⲟⲥ ϩⲁ ⲧⲁⲍⲱⲇⲱⲥ. ⲕⲉⲟⲩⲁ ϩⲁ ⲅⲁⲍⲁ. ⲕⲉⲟⲩⲁ ϩⲁ ⲅⲉⲑ. ⲕⲉⲟⲩⲁ ϩⲁ ⲁⲥⲕⲁⲗⲱⲛ. ⲕⲉⲟⲩⲁ
  ϩⲁ ⲁⲕⲕⲁⲣⲱⲛ <span style="color:#b00e23">(ⲓ̅ⲏ̅)</span> ⲁⲩⲱ ϩⲛ̅ⲡⲓⲛ ⲛ̅ⲛⲟⲩⲃ ⲕⲁⲧⲁ
  ⲧⲏⲡⲉ ⲛ̅ⲛⲉ ⲡⲟⲗⲓⲥ ⲧⲏⲣⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ ⲙ̅ⲡϯⲟⲩ ⲛ̅ⲥⲁⲧⲣⲁⲡⲏⲥ. ϫⲓⲛ ⲟⲩⲛⲟϭ ⲙ̅ⲡⲟⲗⲓⲥ
  ⲉⲥⲟⲣϫ̅. ϣⲁ ⲉϩⲣⲁⲓ̈ ⲉⲛ̅ⲕⲱⲙⲏ ⲙ̅ⲫⲉⲣⲉⲍⲁⲓⲟⲥ. ⲁⲩⲱ ϣⲁ ⲉϩⲣⲁⲓ ⲉⲡⲛⲟϭ ⲛ̅ⲱⲛⲉ. ⲡⲙⲁ ⲛ̅ⲧⲁⲩⲕⲱ
  ϩⲓ̈ϫⲱϥ ⲛ̅ⲧⲕⲟⲓⲃⲱⲧⲟⲥ. ⲛ̅ⲧⲇⲓⲁⲑⲩⲕⲏ ⲙ̅ⲡϫⲟⲉⲓⲥ. ⲡⲉⲧϩⲛ̅ ⲧⲥⲱϣⲉ ⲛ̅ⲱⲥⲉⲏ ⲡⲉ ⲉⲃⲟⲗ ϩⲛ̅
  ⲃⲏⲑⲥⲁⲙⲏⲥ <span style="color:#b00e23">(ⲓ̅ⲑ̅)</span> ⲛ̅ϣⲏⲣⲉ ⲇⲉ ⲛ̅ⲓⲉⲭⲟⲛⲓⲁⲥ
  ⲙ̅ⲡⲟⲩⲣⲁϣⲉ ⲉϫⲛ̅ ⲛ̅ⲣⲱⲙⲉ ⲛ̅ⲃⲏⲑⲥⲁⲙⲏⲥ ϫⲉ ⲁⲩⲛⲁⲩ ⲉⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ. ⲁⲩⲱ ⲁϥⲡⲁⲧⲁⲥⲥⲉ
  ⲛ̅ϩⲏⲧⲟⲩ ⲛ̅ϣϥⲉ ⲛ̅ⲣⲱⲙⲉ. ⲁⲩⲱ ϯⲟⲩ ⲛ̅ⲧⲃⲁ ⲛ̅ⲣⲱⲙⲉ. ⲡⲗⲁⲟⲥ ⲇⲉ ⲁϥⲉⲣϩⲏⲃⲉ. ϫⲉ ⲁ ⲡϫⲟⲉⲓⲥ
  ⲉⲓⲛⲉ ⲛ̅ⲟⲩⲛⲟϭ ⲙ̅ⲡⲗⲩⲅⲏ ⲉⲙⲁⲧⲉ ⲉϫⲙ̅ ⲡⲗⲁⲟⲥ. <span style=
  "color:#b00e23">(ⲕ̅)</span> ⲁⲩⲱ ⲛ̅ⲣⲱⲙⲉ ⲛ̅ⲃⲏⲑⲥⲁⲙⲏⲥ ⲡⲉϫⲁⲩ ⲛ̅ⲛⲉⲩⲉⲣⲏⲩ. ϫⲉ ⲛⲓⲙ
  ⲡⲉⲧⲛⲁⲙⲟⲟϣⲉ ϩⲓ̈ⲑⲏ ⲙ̅ⲡϫⲟⲉⲓⲥ ⲡⲁⲓ̈ ⲉⲧⲟⲩⲁⲁⲃ. ⲁⲩⲱ ⲉⲣⲉ ⲧⲕⲟⲓⲃⲱⲧⲟⲥ ⲙ̅ⲡϫⲟⲉⲓⲥ ⲛⲁⲃⲱⲕ
  ⲉϩⲣⲁⲓ̈ ⲛ̅ⲛⲓⲙ ⲛ̅ⲥⲗⲟ ϩⲁⲧⲏⲛ. <span style="color:#b00e23">(ⲕ̅ⲁ̅)</span> ⲁⲩϫⲟⲟⲩ
  ⲛ̅ϩⲉⲛⲃⲁⲓ̈ϣⲓ̈ⲛⲉ ⲉⲣⲁⲧⲟⲩ ⲛ̅ⲛⲉⲧⲟⲩⲏϩ ϩⲛ̅ ⲕⲁⲣⲓⲁⲑⲓⲁⲣⲓⲙ ⲉⲩϫⲱ ⲙ̅ⲙⲟⲥ ⲛⲁⲩ ϫⲉ ⲛ̅ⲁⲗⲗⲟⲫⲩⲗⲟⲥ
  ⲁⲩⲕ[...] ⲛ̅ⲧⲕⲟⲓⲃⲱⲧⲟⲥ ⲛ̅ⲧⲇⲓⲁⲑⲩⲕⲏ ⲙ̅ⲡϫⲟⲉⲓⲥ. ⲁⲙⲏⲉⲓⲧⲛ̅ ⲛ̅ⲧⲉⲧⲛ̅ϫⲓ̈ⲧⲥ̅ ⲉϩⲣⲁⲓ̈
  ⲛⲏⲧⲛ̅.
  <h3 id="first_samuel7">7</h3><span style="color:#b00e23">(ⲁ̅)</span> ⲁⲩⲱ ⲁⲩⲉⲓ
  ⲛ̅ϭⲓ ⲛ̅ⲣⲱⲙⲉ ⲛ̅ⲕⲁⲣⲓⲑⲓⲁⲣⲓⲙ ⲁⲩϥⲓ̈ ⲛ̅ⲧⲕⲟⲓⲃⲱⲧⲟⲥ ⲛ̅ⲧⲇⲓⲁⲑⲩⲕⲏ ⲙ̅ⲡϫⲟⲉⲓⲥ. ⲁⲩϫⲓ̈ⲧⲥ ⲉϩⲟⲩⲛ
  ⲉⲡⲏⲓ̈ ⲛ̅ⲁⲙⲓⲛⲁⲇⲁⲃ ⲡⲉⲧϩⲉⲛ ⲡⲃⲟⲩⲛⲟⲥ. ⲁⲩⲱ ⲉⲗⲉⲁⲍⲁⲣ ⲡⲉϥϣⲏⲣⲉ ⲁϥⲧⲃ̅ⲃⲟϥ ⲉⲧⲣⲉϥϩⲁⲣⲉϩ
  ⲉⲧⲕⲟⲓⲃⲱⲧⲟⲥ ⲛ̅ⲧⲇⲓⲁⲑⲩⲕⲏ ⲙ̅ⲡϫⲟⲉⲓⲥ <span style="color:#b00e23">(ⲃ̅)</span> ⲁⲩⲱ
  ϫⲓⲛ ⲉⲡⲉϩⲟⲟⲩ ⲛ̅ⲧⲁ ⲧⲕⲟⲓⲃⲱⲧⲟⲥ ϣⲱⲡⲉ ϩⲛ̅ ⲕⲁⲣⲓⲁⲑⲓⲁⲣⲓⲙ ⲛⲉϩⲟⲟⲩ ⲁⲩⲁϣⲁⲓ̈. ⲁⲩⲉⲣ ϫⲟⲩⲱⲧⲉ
  ⲛ̅ⲣⲟⲙⲡⲉ. ⲁⲩⲱ ⲡⲏⲓ̈ ⲧⲏⲣϥ̅ ⲙ̅ⲡⲓⲏ̅ⲗ̅. ⲁⲩⲕⲧⲟⲟⲩ ⲁⲩⲟⲩⲁϩⲟⲩ ⲛ̅ⲥⲁ ⲡϫⲟⲉⲓⲥ. <span style=
  "color:#b00e23">(ⲅ̅)</span> ⲥⲁⲙⲟⲩⲏⲗ ⲇⲉ ⲡⲉϫⲁϥ ⲙ̅ⲡⲏⲓ̈ ⲧⲏⲣϥ̅ ⲙ̅ⲡⲓⲏ̅ⲗ̅. ϫⲉ ⲉϣⲱⲡⲉ
  ϩⲙ̅ ⲡⲉⲧⲛ̅ϩⲏⲧ ⲧⲏⲣϥ̅ ⲧⲉⲧⲛ̅ⲛⲁⲕⲉⲧ ⲧⲏⲩⲧⲛ̅ ⲉⲡϫⲟⲉⲓⲥ ϥⲓ̈ ⲙ̅ⲙⲁⲩ ⲛ̅ⲛⲉⲧⲛ̅ⲛⲟⲩⲧⲉ ⲛ̅ϣⲙ̅ⲙⲟ
  ⲉⲃⲟⲗ ϩⲛ̅ ⲧⲉⲧⲛ̅ⲙⲏⲧⲉ ⲙⲛ̅ ⲛⲉⲕⲉⲙⲁ ⲛ̅ϣⲏⲛ. ⲛ̅ⲧⲉⲧⲛ̅ⲥⲟⲩⲧⲛ̅ ⲛⲉⲧⲛ̅ϩⲏⲧ ⲉϩⲟⲩⲛ ⲉⲡϫⲟⲉⲓⲥ
  ⲛ̅ⲧⲉⲧⲛ̅ⲣ̅ϩⲙϩⲁⲗ ⲛⲁϥ ⲟⲩⲁⲁⲃ ⲁⲩⲱ ϥⲛⲁⲛⲉϩⲙ̅ ⲧⲏⲩⲧⲛ̅ ⲛ̅ⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ.
  <span style="color:#b00e23">(ⲇ̅)</span> ⲁⲩⲱ ⲛⲉϣⲏⲣⲉ ⲙ̅ⲡⲓⲏ̅ⲗ̅. ⲁⲩϥⲓ̈ ⲙ̅ⲙⲁⲩ
  ⲛ̅ⲛⲉⲃⲁϩⲁⲗⲓⲙ ⲙⲛ̅ ⲛⲉⲕⲉⲙⲁ ⲛ̅ϣⲏⲛ ⲛ̅ⲧⲁⲥⲧⲁⲣⲱⲑ ⲁⲩⲣ̅ϩⲙ̅ϩⲁⲗ ⲙ̅ⲡϫⲟⲉⲓⲥ ⲙⲁⲩⲁⲁϥ.
  <span style="color:#b00e23">(ⲉ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁⲩ ϫⲉ ⲥⲱⲟⲩϩ ⲉϩⲟⲩⲛ
  ⲙ̅ⲡⲓⲏ̅ⲗ̅ ⲧⲏⲣϥ̅ ⲉϩⲣⲁⲓ̈ ⲉⲙⲁⲥⲏⲫⲁⲧ ⲛ̅ⲧⲁϣⲗⲏⲗ ⲉϩⲣⲁⲓ̈ ⲉⲡϫⲟⲉⲓⲥ ⲉϫⲱⲧⲛ̅. <span style=
  "color:#b00e23">(ⲋ̅)</span> ⲁⲩⲥⲱⲟⲩϩ ⲇⲉ ⲧⲏⲣⲟⲩ ⲉϩⲣⲁⲓ̈ ⲉⲙⲁⲥⲏⲫⲁⲧ ⲁⲩⲙⲉϩ ⲙⲟⲟⲩ
  ⲁⲩⲡⲱϩⲧ̅ ϩⲁⲑⲏ ⲙ̅ⲡϫⲟⲉⲓⲥ ⲉϫⲙ̅ ⲡⲕⲁϩ. ⲁⲩⲱ ⲁⲩⲛⲏⲥⲧⲉⲩⲉ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ ⲉⲩϫⲱ ⲙ̅ⲙⲟⲥ.
  ϫⲉ ⲁⲛⲉⲣⲛⲟⲃⲉ ⲙ̅ⲡⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. ⲁⲩⲱ ⲥⲁⲙⲟⲩⲏⲗ ⲁϥϯϩⲁⲡ ⲉⲛⲉϣⲏⲣⲉ ⲙ̅ⲡⲓⲏ̅ⲗ̅ ϩⲙ̅
  ⲙⲁⲥⲏⲫⲁⲧ <span style="color:#b00e23">(ⲍ̅)</span> ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲥⲱⲧⲙ̅ ϫⲉ
  ⲛⲉϣⲏⲣⲉ ⲧⲏⲣⲟⲩ ⲙ̅ⲡⲓⲏ̅ⲗ̅ ⲁⲩⲥⲱⲟⲩϩ ⲉⲙⲁⲥⲏⲫⲁⲧ ⲁⲩⲉⲓ ⲉϩⲣⲁⲓ̈ ⲛ̅ϭⲓ ⲛ̅ⲥⲁⲧⲣⲁⲡⲏⲥ
  ⲛ̅ⲛ̅ⲁⲗⲗⲟⲫⲩⲗⲟⲥ ⲉⲣⲱϥ ⲙ̅ⲡⲓⲏ̅ⲗ̅. ⲁⲩⲱ ⲛⲉϣⲏⲣⲉ ⲙ̅ⲡⲓⲏ̅ⲗ̅. ⲁⲩⲥⲱⲧⲙ̅ ⲁⲩⲣ̅ϩⲟⲧⲉ ⲉⲙⲁⲧⲉ
  ϩⲓ̈ⲑⲏ ⲛ̅ⲛ̅ⲁⲗⲗⲟⲫⲩⲗⲟⲥ. <span style="color:#b00e23">(ⲏ̅)</span> ⲡⲉϫⲉ ⲛⲉϣⲏⲣⲉ
  ⲙ̅ⲡⲓⲏ̅ⲗ̅ ⲉϩⲟⲩⲛ ϩⲛ̅ ⲥⲁⲙⲟⲩⲏⲗ. ϫⲉ ⲙ̅ⲡⲉⲣⲕⲁⲣⲱⲕ ⲉϫⲱⲛ ⲛⲅ̅ϭⲱ ⲛ̅ⲟⲩⲉϣ ⲛ̅ⲱϣ ⲉϩⲣⲁⲓ̈
  ⲉⲡϫⲟⲉⲓⲥ ⲡⲉⲕⲛⲟⲩⲧⲉ. ⲛⲅ̅ⲛⲁϩⲙⲉⲛ ⲛ̅ⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ ⲡⲉϫⲉ ⲥⲁⲙⲟⲩⲏⲗ ⲛⲁⲩ ϫⲉ
  ⲛ̅ⲛⲉⲥϣⲱⲡⲉ ⲙ̅ⲙⲟⲓ̈. ⲉⲧⲣⲁⲥⲁϩⲱⲱⲧ ⲉⲃⲟⲗ ⲙ̅ⲡϫⲟⲉⲓⲥ ⲡⲁⲛⲟⲩⲧⲉ ⲉⲧⲙ̅ⲧⲣⲁⲱϣ ⲉϩⲣⲁⲓ̈ ⲉⲣⲟϥ
  ⲉϫⲱⲧⲛ̅. <span style="color:#b00e23">(ⲑ̅)</span> ⲁⲩⲱ ⲥⲁⲙⲟⲩⲏⲗ ⲁϥϫⲓ̈ ⲛ̅ⲟⲩϩⲓ̈ⲉⲓⲃ
  ⲉϥϩⲁ ⲡⲉϥⲉⲣⲱⲧⲉ. ⲁϥⲧⲁⲗⲟϥ ⲉϩⲣⲁⲓ̈ ⲛ̅ⲟⲩϭⲗⲓⲗ. ⲙⲛ̅ ⲡⲗⲁⲟⲥ ⲧⲏⲣϥ ⲙ̅ⲙⲁϩ ⲙ̅ⲡϫⲟⲉⲓⲥ. ⲁⲩⲱ
  ⲥⲁⲙⲟⲩⲏⲗ ⲁϥⲱϣ ⲉϩⲣⲁⲓ̈ ⲉⲡϫⲟⲉⲓⲥ ⲉϫⲙ̅ ⲡⲓⲏ̅ⲗ̅. ⲁ ⲡϫⲟⲉⲓⲥ ⲥⲱⲧⲙ̅ ⲉⲣⲟϥ. <span style=
  "color:#b00e23">(ⲓ̅)</span> ⲥⲁⲙⲟⲩⲏⲗ ⲇⲉ ⲛⲉϥⲧⲁⲗⲟ ⲉϩⲣⲁⲓ̈ ⲙ̅ⲡⲉϭⲗⲓⲗ. ⲛ̅ⲁⲗⲗⲟⲫⲩⲗⲟⲥ
  ϩⲱⲟⲩ. ⲁⲩⲉⲓ ⲉϩⲣⲁⲓ̈ ⲉⲣⲱϥ ⲙ̅ⲡⲓⲏ̅ⲗ̅. ⲉⲡⲟⲗⲩⲙⲉⲓ ⲛⲙ̅ⲙⲁⲩ. ⲡϫⲟⲉⲓⲥ ⲇⲉ ⲁϥϯ ⲛ̅ⲟⲩϩⲣⲟⲩⲃⲁⲓ̈
  ⲉⲧⲙ̅ⲙⲁⲩ. ϩⲛ̅ ⲟⲩⲛⲟϭ ⲛ̅ϩⲣⲟⲟⲩ ⲉϫⲛ̅ ⲛ̅ⲁⲗⲗⲟⲫⲩⲗⲟⲥ. ⲁⲩⲱ ⲁⲩϣⲧⲟⲣⲧⲣ̅. ⲁⲩϭⲱⲧⲡ̅ ⲙ̅ⲡⲙⲧⲟ
  ⲉⲃⲟⲗ ⲙ̅ⲡⲓⲏ̅ⲗ̅. <span style="color:#b00e23">(ⲓ̅ⲁ̅)</span> ⲛ̅ϣⲏⲣⲉ ⲇⲉ ⲙ̅ⲡⲓⲏ̅ⲗ̅
  ⲁⲩⲉⲓ ⲉⲃⲟⲗ ϩⲙ̅ ⲙⲁⲥⲏⲫⲁⲧ. ⲁⲩⲡⲱⲧ ⲛ̅ⲥⲁ ⲛ̅ⲁⲗⲗⲟⲫⲩⲗⲟⲥ. ⲁⲩϩⲓ̈ⲟⲩⲉ ⲛ̅ⲥⲱⲟⲩ. ϣⲁⲛⲧⲟⲩⲉⲓ
  ⲉϩⲣⲁⲓ̈ ⲉⲃⲁⲓⲭⲣⲟⲑ <span style="color:#b00e23">(ⲓ̅ⲃ̅)</span> ⲁⲩⲱ ⲥⲁⲙⲟⲩⲏⲗ ⲁϥϫⲓ̈
  ⲛ̅ⲟⲩⲱⲛⲉ. ⲁϥⲧⲁϩⲟϥ ⲉⲣⲁⲧϥ̅ ϩⲛ̅ ⲧⲙⲏⲧⲉ ⲙ̅ⲙⲁⲥⲏⲫⲱⲛ. ⲁⲩⲱ ϩⲛ̅ ⲧⲙⲏⲧⲉ ⲛ̅ⲧⲉⲧⲟⲩⲙⲟⲩⲧⲉ ⲉⲣⲟⲥ
  ϫⲉ ⲧⲡⲁⲗⲁⲓⲁ. ⲁϥⲙⲟⲩⲧⲉ ⲉⲡⲉϥⲣⲁⲛ. ϫⲉ ⲁⲃⲉⲛⲉⲍⲉⲣ ⲉⲧⲉ ⲡⲁⲓ̈ ⲡⲉ ⲡⲱⲛⲉ ⲙ̅ⲡⲃⲟⲏⲑⲟⲥ ⲉϥϫⲱ
  ⲙ̅ⲙⲟⲥ ϫⲉ ϣⲁ ⲉϩⲣⲁⲓ̈ ⲉⲡⲉⲓⲙⲁ. ⲁ ⲡϫⲟⲉⲓⲥ ⲃⲟⲏⲑⲉⲓ ⲉⲣⲟⲛ. <span style=
  "color:#b00e23">(ⲓ̅ⲅ̅)</span> ⲁⲩⲱ ⲡϫⲟⲉⲓⲥ. ⲁϥⲑⲃ̅ⲃⲓ̈ⲟ ⲛ̅ⲛ̅ⲁⲗⲗⲟⲫⲩⲗⲟⲥ.
  ⲙ̅ⲡⲟⲩⲱϩ(sic) ⲉⲧⲟⲟⲧⲟⲩ ⲉⲉⲓ ⲉϫⲛ̅ ⲛⲉⲧⲟϣ ⲙ̅ⲡⲓⲏ̅ⲗ̅. ⲁⲩⲱ ⲧϭⲓϫ ⲙ̅ⲡϫⲟⲉⲓⲥ ⲁⲥϣⲱⲡⲉ ⲉϫⲛ̅
  ⲛ̅ⲁⲗⲗⲟⲫⲩⲗⲟⲥ ⲛ̅ⲛⲉϩⲟⲟⲩ ⲧⲏⲣⲟⲩ ⲛ̅ⲥⲁⲙⲟⲩⲏⲗ. <span style=
  "color:#b00e23">(ⲓ̅ⲇ̅)</span> ⲁⲩⲱ ⲙ̅ⲡⲟⲗⲓⲥ ⲛ̅ⲧⲁ ⲛ̅ⲁⲗⲗⲟⲫⲩⲗⲟⲥ ϥⲓ̈ⲧⲟⲩ ⲛ̅ⲧⲟⲟⲧⲟⲩ
  ⲛ̅ⲛ̅ϣⲏⲣⲉ ⲙ̅ⲡⲓⲏ̅ⲗ̅. ϫⲓⲛ ⲁⲥⲕⲁⲗⲱⲛ ϣⲁ ⲉϩⲣⲁⲓ̈ ⲉⲅⲉⲑ. ⲁⲩⲱ ⲡⲧⲟϣ ⲙ̅ⲡⲓⲏ̅ⲗ̅ ⲁⲩϥⲓ̈ⲧϥ̅
  ⲛ̅ⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. ⲛⲉⲣⲉ ⲟⲩⲉⲓⲣⲏⲛⲏ ⲇⲉ ϣⲟⲟⲡ ϩⲛ̅ ⲧⲙⲏⲧⲉ ⲛ̅ⲛ̅ϣⲏⲣⲉ ⲙ̅ⲡⲓⲏ̅ⲗ̅.
  ⲁⲩⲱ ϩⲛ̅ ⲧⲙⲏⲧⲉ ⲙ̅ⲡⲁⲙⲟⲣⲣⲓⲁⲥ. <span style="color:#b00e23">(ⲓ̅ⲉ̅)</span> ⲁⲩⲱ
  ⲥⲁⲙⲟⲩⲏⲗ ⲁϥϯϩⲁⲡ ⲉⲡⲓⲏ̅ⲗ̅ ⲛ̅ⲛⲉϩⲟⲟⲩ ⲧⲏⲣⲟⲩ ⲙ̅ⲡⲉϥⲱⲛϩ̅. ⲁⲩⲱ ⲥⲁⲙⲟⲩⲏⲗ ⲁϥϯϩⲁⲡ ⲉⲡⲓⲏ̅ⲗ̅
  (sic). <span style="color:#b00e23">(ⲓ̅ⲋ̅)</span> ⲕⲱⲧⲉ (sic) ⲉⲃⲁⲓⲑⲏⲗ. ⲙⲛ̅
  ⲅⲁⲗⲅⲁⲗⲁ. ⲙⲛ̅ ⲙⲁⲥⲏⲫⲁⲧ. ⲉϥϯϩⲁⲡ ⲉⲡⲓⲏ̅ⲗ̅ ϩⲛ̅ ⲛⲉⲙⲁ ⲧⲏⲣⲟⲩ ⲉⲧⲧⲃ̅ⲃⲏⲩ. <span style=
  "color:#b00e23">(ⲓ̅ⲍ̅)</span> ⲡⲉϥⲙⲁ ⲛ̅ⲉⲥⲑⲁ ⲇⲉ ⲡⲉ ⲁⲣⲙⲁⲑⲁⲉⲓⲙ. ⲉⲃⲟⲗ ϫⲉ ⲛⲉⲣⲉ
  ⲡⲉϥⲏⲓ̈ ⲙ̅ⲙⲁⲩ. ⲁⲩⲱ ⲛⲉϥϯϩⲁⲡ ⲉⲡⲓⲏ̅ⲗ̅ ϩⲙ̅ ⲡⲙⲁ ⲉⲧⲙ̅ⲙⲁⲩ. ⲁⲩⲱ ⲁϥⲕⲱⲧ ϩⲙ̅ ⲡⲙⲁ ⲉⲧⲙ̅ⲙⲁⲩ
  ⲛ̅ⲟⲩⲑⲩⲥⲓⲁⲥⲧⲏⲣⲓⲟⲛ ⲙ̅ⲡϫⲟⲉⲓⲥ.
  <h3 id="first_samuel8">8</h3><span style="color:#b00e23">(ⲁ̅)</span> ⲁⲥϣⲱⲡⲉ
  ⲇⲉ ⲛ̅ⲧⲉⲣⲉ ⲥⲁⲙⲟⲩⲏⲗ ⲣ̅ϩⲗⲗⲟ. ⲁϥⲕⲁⲑⲓⲥⲧⲁ ⲛ̅ⲛⲉϥϣⲏⲣⲉ ⲛ̅ⲇⲓⲕⲁⲥⲧⲏⲥ ⲉϫⲙ̅ ⲡⲓⲏ̅ⲗ̅.
  <span style="color:#b00e23">(ⲃ̅)</span> ⲁⲩⲱ ⲛⲁⲓ̈ ⲛⲉ ⲛⲉⲣⲁⲛ ⲛ̅ⲛⲉϥϣⲏⲣⲉ.
  ⲡϣⲣⲡ̅ⲙⲓⲥⲉ ⲡⲉ ⲓ̈ⲱⲏⲗ. ⲁⲩⲱ ⲡⲙⲉϩⲥⲛⲁⲩ ⲡⲉ ⲁⲃⲓ̈ⲁ. ⲉⲩⲟ ⲛ̅ⲣⲉϥϯϩⲁⲡ ϩⲛ̅ ⲃⲉⲣⲥⲁⲃⲉⲉ.
  <span style="color:#b00e23">(ⲅ̅)</span> ⲛⲉϥϣⲏⲣⲉ ⲇⲉ ⲙ̅ⲡⲟⲩⲙⲟⲟϣⲉ ⲕⲁⲧⲁ ⲧⲉϥⲟⲑⲉ.
  ⲁⲗⲗⲁ ⲁⲩⲣⲟⲕⲧⲟⲩ ⲉⲃⲟⲗ ϩⲛ̅ ⲧⲙⲉ. ⲁⲩⲱ ⲛⲉⲩϫⲓ̈ ⲇⲱⲣⲟⲛ ⲉⲙⲉⲩⲥⲟⲟⲩⲧⲛ̅ ⲉⲃⲟⲗ ⲙ̅ⲡϩⲁⲡ.
  <span style="color:#b00e23">(ⲇ̅)</span> ⲁⲩⲱ ⲛ̅ϣⲏⲣⲉ ⲙ̅ⲡⲓⲏ̅ⲗ̅. ⲁⲩⲥⲱⲟⲩϩ ⲉϩⲟⲩⲛ
  ⲉⲛⲉⲩⲉⲣⲏⲩ. ⲁⲩⲉⲓ ⲉϩⲣⲁⲓ̈ ⲉⲁⲣⲙⲁⲑⲁⲉⲓⲙ. ⲉⲣⲁⲧϥ̅ ⲛ̅ⲥⲁⲙⲟⲩⲏⲗ. <span style=
  "color:#b00e23">(ⲉ̅)</span> ⲡⲉϫⲁⲩ ⲛⲁϥ ϫⲉ ⲉⲓⲥ ϩⲏⲏⲧⲉ ⲛ̅ⲧⲟⲕ ⲁⲕⲣ̅ϩⲗ̅ⲗⲟ. ⲛⲉⲕϣⲏⲣⲉ
  ⲇⲉ ⲙ̅ⲡⲟⲩⲙⲟⲟϣⲉ ⲕⲁⲧⲁ ⲧⲉⲕⲟⲑⲉ. ⲧⲉⲛⲟⲩ ϭⲉ ⲧⲱⲟⲩⲛ ⲛⲅ̅ⲕⲁⲑⲓⲥⲧⲁ ⲉϫⲱⲛ ⲛ̅ⲟⲩⲣ̅ⲣⲟ ⲉⲧⲣⲉϥϯϩⲁⲡ
  ⲉⲣⲟⲛ ⲛ̅ⲑⲉ ⲛ̅ⲛⲉⲕⲉϩⲉⲑⲛⲟⲥ. <span style="color:#b00e23">(ⲋ̅)</span> ⲁⲩⲱ ⲡϣⲁϫⲉ
  ⲁϥϣⲱⲡⲉ ⲙ̅ⲡⲟⲛⲏⲣⲟⲛ ⲛⲁϩⲣⲉⲛ ⲥⲁⲙⲟⲩⲏⲗ. ⲛ̅ⲧⲉⲣⲟⲩϫⲟⲟⲥ ϫⲉ ⲙⲁ ⲛⲁⲛ ⲛ̅ⲟⲩⲣ̅ⲣⲟ ⲉⲃⲟⲗ ϩⲓ̈ϫⲱⲛ
  ⲉⲧⲣⲉϥϯϩⲁⲡ ⲉⲣⲟⲛ. ⲁⲩⲱ ⲥⲁⲙⲟⲩⲏⲗ. ⲁϥϣⲗⲏⲗ ⲉϩⲣⲁⲓ̈ ⲉⲡϫⲟⲉⲓⲥ. <span style=
  "color:#b00e23">(ⲍ̅)</span> ⲡⲉϫⲉ ⲡϫⲟⲉⲓⲥ ⲇⲉ ⲛ̅ⲥⲁⲙⲟⲩⲏⲗ. ϫⲉ ⲥⲱⲧⲙ̅ ⲛ̅ⲥⲁ ⲡⲉϩⲣⲟⲟⲩ
  ⲙ̅ⲡⲗⲁⲟⲥ. ⲕⲁⲧⲁ ⲑⲉ ⲉⲧⲟⲩϣⲁϫⲉ ⲛⲙ̅ⲙⲁⲕ. ϫⲉ ⲛ̅ⲧⲟⲕ ⲁⲛ ⲡⲉ ⲛ̅ⲧⲁⲕⲥⲟϣϥⲕ (sic). ⲉⲧⲉⲙⲣ̅ⲣ̅ⲣⲟ
  ⲉϫⲱⲟⲩ <span style="color:#b00e23">(ⲏ̅)</span> ⲕⲁⲧⲁ ϩⲱⲃ ⲛⲓⲙ ⲛ̅ⲧⲁⲩⲁⲁⲩ ⲛⲁⲓ̈.
  ⲛ̅ϫⲓ̈ⲛ ⲉⲡⲉϩⲟⲟⲩ ⲛ̅ⲧⲁⲓ̈ⲉⲛⲧⲟⲩ ⲉⲃⲟⲗ ϩⲙ̅ ⲡⲕⲁϩ ⲛ̅ⲕⲏⲙⲉ. ϣⲁ ⲉϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ. ⲁⲩⲱ
  ⲁⲩⲕⲁⲁⲧ ⲛ̅ⲥⲱⲟⲩ. ⲁⲩⲉⲣϩⲙ̅ϩⲁⲗ ⲛ̅ϩⲉⲛⲕⲉⲛⲟⲩⲧⲉ. ⲧⲁⲓ̈ ⲧⲉ ⲑⲉ ⲉⲧⲟⲩⲉⲓⲣⲉ ⲙ̅ⲙⲟⲥ ⲛⲁⲕ ϩⲱⲱⲕ.
  <span style="color:#b00e23">(ⲑ̅)</span> ⲧⲉⲛⲟⲩ ϭⲉ ⲥⲱⲧⲙ̅ ⲛ̅ⲥⲁ ⲡⲉⲩϩⲣⲟⲟⲩ. ϩⲛ
  ⲟⲩⲙⲛ̅ⲧⲙⲉⲧⲣⲉ ⲇⲉ ⲁⲣⲓ̈ⲙⲛ̅ⲧⲣⲉ ⲛⲁⲩ. ⲁⲩⲱ ⲛⲅ̅ⲧⲁⲩⲟ ⲉⲣⲟⲟⲩ ⲙ̅ⲡⲇⲓⲕⲁⲓⲱⲙⲁ ⲙ̅ⲡⲣ̅ⲣⲟ. ⲡⲁⲓ̈
  ⲉⲧⲛⲁⲣ̅ⲣ̅ⲣⲟ ⲉϩⲣⲁⲓ̈ ⲉϫⲱⲟⲩ. <span style="color:#b00e23">(ⲓ̅)</span> ⲁⲩⲱ ⲥⲁⲙⲟⲩⲏⲗ
  ⲁϥⲧⲁⲩⲟ ⲙ̅ⲡϣⲁϫⲉ ⲧⲏⲣϥ̅ ⲙ̅ⲡϫⲟⲉⲓⲥ ⲉⲡⲗⲁⲟⲥ. ⲛⲉⲧⲉⲧⲓ ⲛ̅ⲧⲟⲟⲧϥ̅ ⲛ̅ⲟⲩ{ⲣ}ⲣ̅ⲣⲟ ⲉϩⲣⲁⲓ̈
  ⲉϫⲱⲟⲩ. <span style="color:#b00e23">(ⲓ̅ⲁ̅)</span> ⲉϥϫⲱ ⲙ̅ⲙⲟⲥ ϫⲉ ⲡⲁⲓ̈ ⲡⲉ
  ⲡⲇⲓⲕⲁⲓⲱⲙⲁ ⲙ̅ⲡⲣ̅ⲣⲟ. ⲡⲁⲓ̈ ⲉⲧⲛⲁⲣ̅ⲣ̅ⲣⲟ ⲉϫⲛ̅ ⲧⲏⲩⲧⲛ̅. ⲛⲉⲧⲛ̅ϣⲏⲣⲉ ϥⲛⲁϥⲓ̈ⲧⲟⲩ
  ⲛ̅ⲧⲉⲧⲏⲩⲧⲛ̅. ⲛ̅ϥⲕⲁⲁⲩ ϩⲁⲣⲁⲧⲟⲩ ⲛ̅ⲛⲉϥϩⲁⲣⲙⲁ ⲙⲛ̅ ⲛⲉϥϩⲓⲡⲡⲉⲩⲥ. ⲁⲩⲱ ⲉⲩⲡⲏⲧ ϩⲓ̈ⲑⲏ
  ⲛ̅ⲛⲉϥϩⲁⲣⲙⲁ. <span style="color:#b00e23">(ⲓ̅ⲃ̅)</span> ⲉⲧⲣⲉϥϩⲟⲕⲟⲩ ⲟⲛ ⲛϥ̅ⲁⲁⲩ
  ⲛⲁϥ ⲛ̅ⲭⲓⲗⲓⲁⲣⲭⲟⲥ. ϩⲓ̈ ϩⲩⲕⲁⲧⲟⲛⲧⲁⲣⲭⲟⲥ. ⲁⲩⲱ ⲉⲧⲣⲉⲩⲱϩⲥ̅ ⲙ̅ⲡⲉϥⲱϩⲥ̅. ⲁⲩⲱ ⲉⲧⲣⲉⲩϫⲱⲱⲗⲉ
  ⲙ̅ⲡⲉϥϫⲱⲱⲗⲉ. ⲁⲩⲱ ⲉⲧⲣⲉⲩⲙⲟⲩⲛⲅ̅ ⲛ̅ⲛⲉϥⲥⲟⲧⲃⲉϥ ⲙ̅ⲙⲓ̈ϣⲉ. ⲁⲩⲱ ⲛ̅ⲥⲁⲧⲃⲉϥ ⲛ̅ⲛⲉϥϩⲁⲣⲙⲁ.
  <span style="color:#b00e23">(ⲓ̅ⲅ̅)</span> ⲁⲩⲱ ⲛⲉⲧⲉⲛⲕⲉϣⲉⲉⲣⲉ ϥⲛⲁϫⲓ̈ⲧⲟⲩ
  ⲉⲧⲣⲉⲩⲡⲉⲥⲧⲥⲟϭⲉⲛ. ⲁⲩⲱ ⲉⲧⲣⲉⲩⲥⲁϩⲧⲉ. ⲁⲩⲱ ⲉⲧⲣⲉⲩⲧⲱϭ. <span style=
  "color:#b00e23">(ⲓ̅ⲇ̅)</span> ⲛⲉⲧⲉⲛⲕⲉⲓⲱϩⲉ ⲉⲧϫⲏⲩ. ⲁⲩⲱ ⲛⲉⲧⲉⲙⲙⲁ ⲛ̅ⲉⲗⲟⲟⲗⲉ. ⲙⲛ̅
  ⲛⲉⲧⲛ̅ϣⲛⲏ ⲛ̅ϫⲟⲉⲓⲧ. ⲉⲧⲛⲁⲛⲟⲩⲟⲩ ϥⲛⲁϫⲓ̈ⲧⲟⲩ ⲛϥ̅ⲧⲁⲁⲩ ⲛ̅ⲛⲉϥϩⲙ̅ϩⲁⲗ. <span style=
  "color:#b00e23">(ⲓ̅ⲉ̅)</span> ⲁⲩⲱ ⲡⲉⲧⲛ̅ϭⲣⲟϭ ⲙⲛ̅ ⲛⲉⲧⲉⲙⲙⲁ ⲛ̅ⲉⲗⲟⲟⲗⲉ. ϥⲛⲁϫⲓ̈ⲣⲉⲙⲏⲧ
  ⲙ̅ⲙⲟⲟⲩ ⲛϥ̅ⲧⲁⲁⲩ ⲛ̅ⲛⲉϥϩⲙϩⲁⲗ. ⲙⲛ̅ ⲛⲉϥⲥⲓ̈ⲟⲩⲣ. <span style=
  "color:#b00e23">(ⲓ̅ⲋ̅)</span> ⲁⲩⲱ ⲛⲉⲧⲉⲛϩⲙ̅ϩⲁⲗ ⲛ̅ϩⲟⲟⲩⲧ̅ ⲙⲛ̅ ⲛⲉⲧⲛ̅ϩⲙ̅ϩⲁⲗ
  ⲛ̅ⲥϩⲓ̈ⲙⲉ. ⲁⲩⲱ ⲛⲉⲧⲛⲁϩⲟⲟⲩ ⲉⲧⲛⲁⲛⲟⲩⲟⲩ. ⲙⲛ̅ ⲛⲉⲧⲉⲛⲉⲥⲟⲟⲩ. ϥⲛⲁϫⲓ̈ⲧⲟⲩ ⲛϥ̅ϫⲓⲣⲉⲙⲏⲧ
  ⲙ̅ⲙⲟⲟⲩ ⲉⲛⲉϥϩⲃⲏⲩⲉ. <span style="color:#b00e23">(ⲓ̅ⲍ̅)</span> ⲁⲩⲱ ⲛⲉⲧⲛ̅ⲟϩⲉ
  ⲛ̅ⲉⲥⲟⲟⲩ ϥⲛⲁϫⲓ̈ⲣⲉⲙⲏⲧ ⲙ̅ⲙⲟⲟⲩ. ⲛ̅ⲧⲱⲧⲛ̅ ϩⲱⲧ ⲧⲏⲩⲧⲛ̅ ⲧⲉⲧⲛ̅ⲛⲁϣⲱⲡⲉ ⲛⲁϥ ⲛ̅ϩⲙ̅ϩⲁⲗ.
  <span style="color:#b00e23">(ⲓ̅ⲏ̅)</span> ⲁⲩⲱ ⲛ̅ⲧⲉⲧⲛ̅ⲱϣ ⲉⲃⲟⲗ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ
  ϩⲓ̈ⲑⲏ ⲙ̅ⲡⲉⲧⲛ̅ⲣ̅ⲣⲟ. ⲡⲁⲓ̈ ⲛ̅ⲧⲁⲧⲉⲧⲛ̅ⲥⲟⲧⲡϥ̅ ⲛⲏⲧⲛ̅. ⲛ̅ⲧⲉⲧⲙ̅ ⲡϫⲟⲉⲓⲥ. ⲥⲱⲧⲙ̅ ⲉⲣⲱⲧⲛ̅.
  ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ. ϫⲉ ⲛ̅ⲧⲱⲧⲛ̅ ⲁⲧⲉⲧⲛ̅ⲥⲱⲧⲡ̅ ⲛⲏⲧⲛ̅ ⲛ̅ⲟⲩⲣ̅ⲣⲟ. <span style=
  "color:#b00e23">(ⲓ̅ⲑ̅)</span> ⲁⲩⲱ ⲙ̅ⲡⲉ ⲡⲗⲁⲟⲥ ⲉⲣϩⲛⲁϥ ⲉⲥⲱⲧⲙ̅ ⲛ̅ⲥⲁ ⲥⲁⲙⲟⲩⲏⲗ.
  ⲡⲉϫⲁⲩ ⲛⲁϥ ϫⲉ ⲛ̅ⲧⲉⲛⲛⲁϭⲱ ⲁⲛ ϩⲓ̈ⲛⲁⲓ̈. ⲁⲗⲗⲁ ⲟⲩⲉⲛ ⲟⲩⲣ̅ⲣⲟ ⲛⲁϫⲡⲉ ϣⲱⲡⲉ ϩⲓ̈ϫⲱⲛ
  <span style="color:#b00e23">(ⲕ̅)</span> ⲛ̅ⲧⲉⲛⲣ̅ⲑⲉ ϩⲱⲱⲛ ⲛ̅ⲛⲉⲕⲉϩⲉⲑⲛⲟⲥ ⲧⲏⲣⲟⲩ.
  ⲛ̅ⲧⲉ ⲡⲉⲛⲣ̅ⲣⲟ ϯϩⲁⲡ ⲉⲣⲟⲛ. ⲁⲩⲱ ⲛϥ̅ⲙⲟⲟϣⲉ ϩⲓ̈ϩⲏ ⲙ̅ⲙⲟⲛ. ⲛϥ̅ⲙⲓ̈ϣⲉ ⲙⲛ̅ ⲡⲡⲟⲗⲩⲙⲟⲥ
  ⲉⲧⲛⲁⲧⲱⲟⲩⲛ ⲉϫⲱⲛ. <span style="color:#b00e23">(ⲕ̅ⲁ̅)</span> ⲁⲩⲱ ⲥⲁⲙⲟⲩⲏⲗ ⲁϥⲥⲱⲧⲙ̅
  ⲉⲛⲉϣⲁϫⲉ ⲧⲏⲣⲟⲩ ⲙ̅ⲡⲗⲁⲟⲥ. ⲁϥⲧⲁⲩⲟⲟⲩ ⲉⲛⲉⲙⲁⲁϫⲉ ⲙ̅ⲡϫⲟⲉⲓⲥ. <span style=
  "color:#b00e23">(ⲕ̅ⲃ̅)</span> ⲡⲉϫⲉ ⲡϫⲟⲉⲓⲥ ⲛ̅ⲥⲁⲙⲟⲩⲏⲗ ϫⲉ ⲥⲱⲧⲙ̅ ⲛ̅ⲥⲁ ⲡⲉⲩϩⲣⲟⲟⲩ.
  ⲛⲅ̅ⲧⲱϩⲥ̅ ⲛ̅ⲟⲩⲣ̅ⲣⲟ ⲉϫⲱⲟⲩ. ⲁⲩⲱ ⲥⲁⲙⲟⲩⲏⲗ ⲡⲉϫⲁϥ ⲛ̅ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲓⲏ̅ⲗ̅. ϫⲉ ⲙⲁⲣⲉ
  ⲡⲟⲩⲁ ⲡⲟⲩⲁ ⲙ̅ⲙⲱⲧⲛ̅ ⲃⲱⲕ ⲉϩⲣⲁⲓ̈ ⲉⲧⲉϥⲡⲟⲗⲓⲥ.
  <h3 id="first_samuel9">9</h3><span style="color:#b00e23">(ⲁ̅)</span> ⲛⲉⲩⲛ̅
  ⲟⲩⲣⲱⲙⲉ ⲇⲉ ⲉⲃⲟⲗ ϩⲛ̅ ⲛⲉϣⲏⲣⲉ ⲛ̅ⲃⲉⲛⲓⲁⲙⲓⲛ. ⲉⲡⲉϥⲣⲁⲛ ⲡⲉ ϭⲓⲥ. ⲡϣⲏⲣⲉ ⲛ̅ⲁⲃⲓⲏⲗ ⲡϣⲏⲣⲉ
  ⲛ̅ⲁⲑⲉⲗ ⲡϣⲏⲣⲉ ⲛ̅ⲃⲁⲭⲓⲑ ⲡϣⲏⲣⲉ ⲛ̅ⲁⲫⲉⲕ ⲡϣⲏⲣⲉ ⲛ̅ⲟⲩⲣⲱⲙⲉ ⲛ̅ⲓⲉⲙⲓⲛⲁⲓⲟⲥ. ⲟⲩⲣⲱⲙⲉ
  ⲛ̅ⲇⲩⲛⲁⲧⲟⲥ. <span style="color:#b00e23">(ⲃ̅)</span> ⲁⲩⲱ ⲡⲁⲓ̈ ⲛⲉⲟⲩⲛ̅ⲧϥ̅ ⲟⲩϣⲏⲣⲉ
  ⲙ̅ⲙⲁⲩ ⲉⲡⲉϥⲣⲁⲛ ⲡⲉ ⲥⲁⲟⲩⲗ. ⲉⲩⲣⲱⲙⲉ ⲡⲉ ⲉϥϫⲟⲥⲉ ϩⲛ̅ ⲧⲉϥϭⲟⲧ ⲛ̅ⲁⲅⲁⲑⲟⲥ ⲁⲩⲱ ⲛⲉⲙⲛ̅ ⲗⲁⲁⲩ
  ϩⲛ̅ ⲛⲉϣⲏⲣⲉ ⲙ̅ⲡⲓⲏ̅ⲗ̅ ⲉⲛⲁⲛⲟⲩϥ ⲉⲣⲟϥ. ⲉϥϫⲟⲥⲉ ⲉⲣⲟⲟⲩ ⲧⲏⲣⲟⲩ. ⲉϩⲟⲩⲉ ⲉⲟⲩⲛⲁϩⲉⲃ. ⲡⲁⲣⲁ
  ⲡⲕⲁϩ ⲧⲏⲣϥ̅. <span style="color:#b00e23">(ⲅ̅)</span> ⲁⲩⲱ ⲛⲉⲟⲟⲩ ⲛ̅ϭⲓⲥ ⲡⲉⲓⲱⲧ
  ⲛ̅ⲥⲁⲟⲩⲗ ⲁⲩⲥⲱⲣⲙ̅. ϭⲓⲥ ⲇⲉ ⲡⲉⲓⲱⲧ ⲛ̅ⲥⲁⲟⲩⲗ ⲡⲉϫⲁϥ ⲛ̅ⲥⲁⲟⲩⲗ ⲡⲉϥϣⲏⲣⲉ. ϫⲉ ϫⲓ̈ ⲛⲙ̅ⲙⲁⲕ
  ⲛ̅ⲟⲩⲁ ⲛ̅ⲛⲉϩⲙ̅ϩⲁⲗ. ⲛ̅ⲧⲉⲧⲛ̅ⲧⲱⲟⲩⲛ ⲛ̅ⲧⲉⲧⲛ̅ⲃⲱⲕ ⲛ̅ⲧⲉⲧⲛ̅ϣⲓ̈ⲛⲉ ⲛ̅ⲥⲁ ⲛⲉⲟⲟⲩ.
  <span style="color:#b00e23">(ⲇ̅)</span> ⲁⲩⲱ ⲁϥⲃⲱⲕ ⲉⲃⲟⲗ ϩⲙ̅ ⲡⲧⲟⲟⲩ ⲛ̅ⲉⲫⲣⲁⲓⲙ ⲁⲩⲱ
  ⲟⲛ ⲁⲩⲃⲱⲕ ⲉⲃⲟⲗ ϩⲙ̅ ⲡⲕⲁϩ ⲛ̅ⲥⲉⲗⲭⲁ. ⲙ̅ⲡⲟⲩϩⲉ ⲉⲣⲟⲟⲩ. ⲁⲩⲱ ⲟⲛ ⲁⲩⲃⲱⲕ ⲉⲃⲟⲗ ϩⲙ̅ ⲡⲕⲁϩ
  ⲛ̅ⲉⲥⲁⲕⲓⲙ. ⲙ̅ⲡⲟⲩϩⲉ ⲉⲣⲟⲟⲩ. <span style="color:#b00e23">(ⲉ̅)</span> ⲛ̅ⲧⲟⲟⲩ ⲇⲉ
  ⲛ̅ⲧⲉⲣⲟⲩⲉⲓ ⲉⲡⲕⲁϩ ⲛ̅ⲥⲓⲫ. ⲡⲉϫⲉ ⲥⲁⲟⲩⲗ ⲙ̅ⲡⲉϥϩⲙ̅ϩⲁⲗ ⲉⲧⲛ̅ⲙ̅ⲙⲁϥ. ϫⲉ ⲁⲙⲟⲩ ⲛ̅ⲧⲉⲛⲕⲧⲟⲛ.
  ⲛ̅ⲧⲉⲛⲃⲱⲕ ⲉϩⲣⲁⲓ̈ ⲉⲡⲉⲛⲙⲁ. ⲙⲏⲡⲱⲥ. ⲛ̅ⲧⲉ ⲡⲁⲉⲓⲱⲧ ⲗⲟ. ⲉϥϥⲓ̈ⲣⲟⲟⲩϣ ϩⲁ ⲛⲉⲟⲟⲩ.
  ⲛϥ̅ϥⲓ̈ⲣⲟⲟⲩϣ ⲉⲧⲃⲏⲏⲧⲛ̅. <span style="color:#b00e23">(ⲋ̅)</span> ⲡϩⲙ̅ϩⲁⲗ ⲇⲉ
  ⲡⲉϫⲁϥ ⲛⲁϥ ϫⲉ ⲉⲓⲥ ⲡⲣⲱⲙⲉ ⲙ̅ⲡⲛⲟⲩⲧⲉ ϩⲛ̅ ⲧⲉⲓ̈ⲡⲟⲗⲓⲥ. ⲁⲩⲱ ⲡⲣⲱⲙⲉ ⲉⲧⲙ̅ⲙⲁⲩ. ϥⲛⲟⲓ̈ ⲛ̅ϩⲱⲃ
  ⲛⲓⲙ ⲁⲩⲱ ϣⲁϫⲉ ⲛⲓⲙ ⲛ̅ϣⲁϥϫⲟⲟⲩ ϣⲁⲩϣⲱⲡⲉ. ⲧⲉⲛⲟⲩ ϭⲉ ⲙⲁⲣⲟⲛ ⲛⲁϥ. ϫⲉ ⲕⲁⲥ ⲉϥⲉⲧⲁⲙⲟⲛ ⲉⲡⲧⲱϣ
  ⲛ̅ⲧⲛ̅ϩⲓ̈ⲏ. ⲉⲧⲉⲛⲛⲁⲃⲱⲕ ⲉⲣⲟⲥ. <span style="color:#b00e23">(ⲍ̅)</span> ⲥⲁⲟⲩⲗ ⲇⲉ
  ⲡⲉϫⲁϥ ⲙ̅ⲡⲉϥϩⲙ̅ϩⲁⲗ ⲉⲧⲛ̅ⲙ̅ⲙⲁϥ. ϫⲉ ⲉⲓⲥ ϩⲏⲏⲧⲉ ϩⲛ̅ ⲁⲛⲃⲱⲕ. ⲟⲩ ⲡⲉⲧⲉⲛⲛⲁⲧⲁⲁϥ ⲙ̅ⲡⲣⲱⲙⲉ
  ⲙ̅ⲡⲛⲟⲩⲧⲉ. ϫⲉ ⲛⲉⲟⲉⲓⲕ ⲁⲩⲟⲩⲱ ⲉⲃⲟⲗ ϩⲛ̅ ⲛⲉⲛⲥⲕⲏⲩⲉ ⲁⲩⲱ ⲙⲛ̅ ϭⲉⲗⲁⲁⲩ ⲛ̅ϩⲟⲩⲟ ⲛ̅ⲧⲟⲟⲧⲛ̅
  ⲉⲧⲣⲉⲛϫⲓ̈ⲧϥ̅ ⲉⲣⲁⲧϥ̅ ⲙ̅ⲡⲣⲱⲙⲉ ⲙ̅ⲡⲛⲟⲩⲧⲉ. <span style="color:#b00e23">(ⲏ̅)</span>
  ⲡϩⲙ̅ϩⲁⲗ ⲇⲉ ⲁϥⲟⲩⲱϩ ⲉⲧⲟⲟⲧϥ̅. ⲁϥⲣⲟⲩⲱ ϩⲁⲣⲱϥ ⲛ̅ⲥⲁⲟⲩⲗ. ϫⲉ ⲉⲓⲥ ϩⲏⲏⲧⲉ ⲁⲓ̈ϭⲓ̈ⲛⲉ
  ⲛ̅ⲟⲩϭⲓⲥⲕⲓⲧⲉ ⲛ̅ⲥⲁⲧⲉⲉⲣⲉ ⲛ̅ϩⲁⲧ ϩⲛ̅ ⲧⲁϭⲓϫ. ⲉⲕⲉϫⲓ̈ⲧⲥ̅. ⲛⲅ̅ⲧⲁⲁⲥ ⲙ̅ⲡⲣⲱⲙⲉ ⲙ̅ⲡⲛⲟⲩⲧⲉ.
  ⲛϥ̅ⲧⲁⲙⲟⲛ ⲉⲡⲧⲱϣ ⲛ̅ⲧⲛ̅ϩⲓ̈ⲏ. <span style="color:#b00e23">(ⲑ̅)</span> ϫⲓⲛ ⲉϣⲟⲣⲡ̅
  ⲇⲉ ϩⲙ̅ ⲡⲓⲏ̅ⲗ̅. ⲛⲁⲓ̈ ⲛⲉ ⲛ̅ϣⲁⲣⲉ ⲡⲟⲩⲁ ⲡⲟⲩⲁ ϫⲟⲟⲩ ⲙ̅ⲡⲉⲑⲓ̈ⲧⲟⲩⲱϥ. ⲉⲩⲛⲁⲃⲱⲕ ⲉϣⲓ̈ⲛⲉ
  ⲙ̅ⲡⲛⲟⲩⲧⲉ ⲉⲩϫⲱ ⲙ̅ⲙⲟⲥ. ϫⲉ ⲁⲙⲏⲉⲓⲧⲛ̅ ⲙⲁⲣⲟⲛ ⲉⲣⲁⲧϥ̅ ⲙ̅ⲡⲉⲧⲛⲁⲩ ⲉⲃⲟⲗ. ϫⲉ ϫⲓⲛ ⲛ̅ϣⲟⲣⲡ
  ⲛⲉⲣⲉ ⲡⲗⲁⲟⲥ. ⲙⲟⲩⲧⲉ ⲉⲡⲉⲡⲣⲟⲫⲏⲧⲏⲥ ϫⲉ ⲡⲉⲧⲛⲁⲩ ⲉⲃⲟⲗ. <span style=
  "color:#b00e23">(ⲓ̅)</span> ⲁⲩⲱ ⲥⲁⲟⲩⲗ ⲡⲉϫⲁϥ ⲙ̅ⲡⲉϥϩⲙ̅ϩⲁⲗ ϫⲉ ⲛⲁⲛⲟⲩ ⲛ̅ϣⲁϫⲉ
  ⲛ̅ⲧⲁⲕϫⲟⲟϥ. ⲁⲙⲟⲩ ⲙⲁⲣⲟⲛ. ⲁⲩⲱ ⲁⲩⲃⲱⲕ ⲉϩⲣⲁⲓ̈ ⲉⲧⲡⲟⲗⲓⲥ ⲉⲡⲏⲓ̈. ⲉⲧⲉⲣⲉ ⲡⲣⲱⲙⲉ ⲙ̅ⲡⲛⲟⲩⲧⲉ
  ⲛ̅ϩⲏⲧϥ. <span style="color:#b00e23">(ⲓ̅ⲁ̅)</span> ⲛ̅ⲧⲟⲟⲩ ⲉⲩⲙⲟⲟϣⲉ ⲉϩⲣⲁⲓ̈ ⲉⲡⲥⲁ
  ⲛ̅ⲧⲡⲟⲗⲓⲥ. ⲉⲓⲥ ϩⲏⲏⲧⲉ ⲁⲩϩⲉ ⲉϩⲉⲛϣⲏⲣⲉ (sic) ϣⲏⲙ ⲉⲩⲛⲏⲩ ⲉⲃⲟⲗ. ⲉⲙⲉϩ ⲙⲟⲟⲩ ⲡⲉϫⲁⲩ ⲛⲁⲩ
  ϫⲉ ⲉⲛⲉ ⲡⲉⲧⲛⲁⲩ ⲉⲃⲟⲗ ⲙ̅ⲡⲉⲓ̈ⲙⲁ. <span style="color:#b00e23">(ⲓ̅ⲃ̅)</span>
  ⲛ̅ϣⲉⲉⲣⲉ ϣⲏⲙ ⲁⲩⲟⲩⲱϣⲃ̅ ϫⲉ ⲥⲉ ϥⲉⲙⲡⲉⲓ̈ⲙⲁ ⲉⲓⲥ ϩⲏⲏⲧⲉ ϥϩⲓ̈ϩⲏ ⲙ̅ⲙⲱⲧⲛ ⲧⲉⲛⲟⲩ. ⲉⲧⲃⲉ
  ⲡⲉϩⲟⲟⲩ ⲛ̅ⲣⲁⲛ. ⲛ̅ⲧⲁϥⲉⲓ ⲉϩⲣⲁⲓ̈ ⲉⲧⲡⲟⲗⲓⲥ. ϫⲉ ⲉⲣⲉ ⲟⲩⲑⲩⲥⲓⲁ ϣⲟⲟⲡ ⲙ̅ⲡⲟⲟⲩ ⲙ̅ⲡⲗⲁⲟⲥ ϩⲛ̅
  ⲃⲁⲙⲁ. <span style="color:#b00e23">(ⲓ̅ⲅ̅)</span> ⲉⲧⲉⲧⲛ̅ϣⲁⲛⲉⲣ ⲡϩⲟⲩⲛ ⲛ̅ⲧⲡⲟⲗⲓⲥ.
  ⲧⲁⲓ̈ ⲧⲉ ⲑⲉ ⲉⲧⲉⲧⲛ̅ⲛⲁϩⲉ ⲉⲣⲟϥ ϩⲛ̅ ⲧⲡⲟⲗⲓⲥ. ⲉⲙⲡⲁⲧⲉϥⲃⲱⲕ ⲉϩⲣⲁⲓ̈ ⲉⲃⲁⲙⲁ ⲉⲟⲩⲱⲙ. ϫⲉ
  ⲙ̅ⲡⲗⲁⲟⲥ ⲛⲁⲟⲩⲱⲙ ⲁⲛ ϣⲁⲛⲧⲉϥⲉⲓ ϫⲉ ⲡⲁⲓ̈ ⲡⲉⲧⲛⲁⲥⲙⲟⲩ ⲉⲧⲉⲑⲩⲥⲓⲁ. ⲁⲩⲱ ⲙⲛ̅ⲛ̅ⲥⲁ ⲛⲁⲓ̈
  ⲛ̅ϣⲙ̅ⲙⲟ. ⲥⲉⲛⲁⲟⲩⲱⲙ. ⲧⲉⲛⲟⲩ ϭⲉ ⲃⲱⲕ ⲉϩⲣⲁⲓ̈ ϫⲉ ⲉⲧⲃⲉ ⲡⲉⲓ̈ϩⲟⲟⲩ ⲧⲉⲧⲛ̅ⲛⲁϩⲉ ⲉⲣⲟϥ.
  <span style="color:#b00e23">(ⲓ̅ⲇ̅)</span> ⲁⲩⲱ ⲁⲩⲧⲁⲁⲩ ⲉϩⲣⲁⲓ̈ ⲉⲧⲡⲟⲗⲓⲥ. ⲛ̅ⲧⲟⲟⲩ
  ⲇⲉ ⲛ̅ⲧⲉⲣⲟⲩⲉⲣ. ⲡϩⲟⲩⲛ ⲛ̅ⲧⲡⲩⲗⲏ ⲛ̅ⲧⲡⲟⲗⲓⲥ. ⲉⲓⲥ ⲥⲁⲙⲟⲩⲏⲗ ⲁϥⲉⲓ ⲉⲃⲟⲗ ⲉϩⲣⲁⲩ ⲉϥⲛⲁ ϩⲉ
  ⲉϩⲣⲁⲓ̈ ⲉⲃⲁⲙⲁ. <span style="color:#b00e23">(ⲓ̅ⲉ̅)</span> ⲁⲩⲱ ⲡϫⲟⲉⲓⲥ ⲁϥϭⲉⲗⲉⲡ
  ⲡⲁⲓ̈. ⲉⲡⲙⲁⲁϫⲉ ⲛ̅ⲥⲁⲙⲟⲩⲏⲗ. ϩⲁⲑⲏ ⲛ̅ⲟⲩϩⲟⲟⲩ. ⲙ̅ⲡⲁⲧⲉ ⲥⲁⲟⲩⲗ ⲉⲓ ϣⲁⲣⲟϥ ⲉϥϫⲱ ⲙ̅ⲙⲟⲥ ⲛⲁϥ.
  <span style="color:#b00e23">(ⲓ̅ⲋ̅)</span> ϫⲉ ⲉϩⲟⲩⲛ ϩⲙ̅ ⲡⲉⲓ̈ⲛⲁⲩ ⲛ̅ⲣⲁⲥⲧⲉ.
  ϯⲛⲁⲧⲛ̅ⲛⲟⲟⲩ ϣⲁⲣⲟⲕ ⲉⲃⲟⲗ ϩⲙ̅ ⲡⲕⲁϩ ⲛ̅ⲃⲉⲛⲓⲁⲙⲓⲛ ⲛ̅ⲟⲩⲣⲱⲙⲉ. ⲛⲅ̅ⲧⲱⲟⲩⲛ. ⲛⲅ̅ⲧⲁϩⲥϥ
  ⲉⲩⲁⲣⲭⲱⲛ ⲙ̅ⲡⲗⲁⲟⲥ ⲙ̅ⲡⲓⲏ̅ⲗ̅ ⲁⲩⲱ ϥⲛⲁⲧⲟⲩϫⲉ ⲡⲗⲁⲟⲥ ⲉⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. ϫⲉ
  ⲁⲓ̈ϭⲱϣⲧ̅ ⲉϫⲙ̅ ⲡⲉⲑⲃⲃⲓ̈ⲟ ⲙ̅ⲡⲁⲗⲁⲟⲥ. ⲡⲉⲩϩⲣⲟⲟⲩ ⲅⲁⲣ ⲁϥⲉⲓ ⲛⲁⲓ̈ ⲉϩⲣⲁⲓ̈ <span style=
  "color:#b00e23">(ⲓ̅ⲍ̅)</span> ⲁⲩⲱ ⲥⲁⲙⲟⲩⲏⲗ ⲁϥⲛⲁⲩ ⲉⲥⲁⲟⲩⲗ. ⲡϫⲟⲉⲓⲥ ⲇⲉ ⲁϥϣⲁϫⲉ
  ⲛⲙ̅ⲙⲁϥ ⲉϥϫⲱ ⲙ̅ⲙⲟⲥ. ϫⲉ ⲉⲓⲥ ⲡⲣⲱⲙⲉ ⲡⲉ ⲡⲁⲓ̈ ⲛ̅ⲧⲁⲓ̈ϫⲟⲟⲥ ⲛⲁⲕ ⲉⲧⲃⲏⲏⲧϥ̅. ⲡⲁⲓ̈
  ⲉⲧⲛⲁⲉⲣⲁⲣⲭⲱⲛ ⲉϫⲙ̅ ⲡⲁⲗⲁⲟⲥ <span style="color:#b00e23">(ⲓ̅ⲏ̅)</span> ⲁⲩⲱ ⲥⲁⲟⲩⲗ.
  ⲁϥϯ ⲙⲡⲉϥⲟⲩⲟⲓ̈ ⲉϩⲟⲩⲛ ⲉⲥⲁⲙⲟⲩⲏⲗ. ϩⲛ ⲧⲙⲏⲧⲉ ⲛⲧⲡⲟⲗⲓⲥ ⲡⲉϫⲁϥ ⲛⲁϥ ϫⲉ ⲙⲁⲧⲁⲙⲟⲓ̈ ϫⲉ ⲁϣ ⲡⲉ
  ⲡⲏⲓ̈ ⲙ̅ⲡⲉⲧⲛⲁⲩ ⲉⲃⲟⲗ. <span style="color:#b00e23">(ⲓ̅ⲑ̅)</span> ⲥⲁⲙⲟⲩⲏⲗ ⲇⲉ
  ⲁϥⲟⲩⲱϣⲃ̅ ⲡⲉϫⲁϥ ⲛ̅ⲥⲁⲟⲩⲗ. ϫⲉ ⲁⲛⲟⲕ ⲡⲉ. ⲙⲟⲟϣⲉ ⲉϩⲣⲁⲓ̈ ϩⲓ̈ϩⲏ ⲙ̅ⲙⲟⲓ̈ ⲉⲃⲁⲙⲁ. ⲛⲅ̅ⲟⲩⲱⲙ
  ⲛⲙ̅ⲙⲁⲓ̈ ⲙ̅ⲡⲟⲟⲩ. ⲁⲩⲱ ϩⲧⲟⲟⲩⲉ ϯⲛⲁϫⲟⲟⲩⲕ ⲉⲃⲟⲗ ⲛ̅ⲧⲁⲧⲁⲙⲟⲕ ⲉⲛⲉⲧϩⲛ̅ ⲡⲉⲕϩⲏⲧ ⲧⲏⲣⲟⲩ.
  <span style="color:#b00e23">(ⲕ̅)</span> ⲁⲩⲱ ⲉⲧⲃⲉ ⲛⲉⲕⲉⲟⲟⲩ ⲛ̅ⲧⲁⲩⲥⲱⲣⲙ̅. ⲉⲓⲥ
  ⲡⲙⲉϩϣⲟⲙⲛ̅ⲧ ⲛ̅ϩⲟⲟⲩ ⲡⲉ ⲡⲟⲟⲩ. ⲙ̅ⲡⲉⲣⲕⲁ ⲡⲉⲕϩⲏⲧ ϩⲓ̈ⲱⲟⲩ. ⲁⲩϩⲉ ⲅⲁⲣ ⲉⲣⲟⲟⲩ. ⲁⲩⲱ
  ⲛ̅ϣⲟⲩϣⲟⲩ ⲙ̅ⲡⲓⲏ̅ⲗ̅ ⲉⲩⲛⲁⲧⲁⲁⲩ ⲛ̅ⲛⲓⲙ. ⲛⲉⲩⲛⲁⲧⲁⲁⲩ ⲁⲛ ⲛⲁⲕ. ⲙⲛ̅ ⲡⲏⲓ̈ ⲙ̅ⲡⲉⲕⲉⲓⲱⲧ.
  <span style="color:#b00e23">(ⲕ̅ⲁ̅)</span> ⲥⲁⲟⲩⲗ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ
  ⲛ̅ⲥⲁⲙⲟⲩⲏⲗ. ϫⲉ ⲙⲏ ⲁⲛⲅ̅ ⲡϣⲏⲣⲉ ⲁⲛ ⲛ̅ⲟⲩⲣⲱⲙⲉ ⲛ̅ⲓⲉⲙⲓⲛⲁⲓⲟⲥ. ⲉⲃⲟⲗ ϩⲙ̅ ⲡⲕⲟⲩⲓ̈ ⲛ̅ⲕⲗⲏⲣⲟⲥ
  ⲧⲉⲫⲩⲗⲏ ⲛ̅ⲃⲉⲛⲓⲁⲙⲓⲛ. ⲧⲉⲫⲩⲗⲏ ⲉⲧⲥⲏϣ ⲉⲃⲟⲗ ϩⲙ̅ ⲡⲉⲕⲗⲏⲣⲟⲥ ⲧⲏⲣϥ̅ ⲙ̅ⲡⲓⲏ̅ⲗ̅. ⲁⲩⲱ ⲉⲧⲃⲉ
  ⲟⲩ. ⲁⲕϣⲁϫⲉ ⲛⲙ̅ⲙⲁⲓ̈ ⲕⲁⲧⲁ ⲛⲉⲓ̈ϣⲁϫⲉ. <span style="color:#b00e23">(ⲕ̅ⲃ̅)</span>
  ⲁⲩⲱ ⲥⲁⲙⲟⲩⲏⲗ ⲁϥϫⲓ̈ ⲛ̅ⲥⲁⲟⲩⲗ ⲙⲛ̅ ⲡⲉϥϩⲙ̅ϩⲁⲗ. ⲁϥϫⲓ̈ⲧⲟⲩ ⲉϩⲟⲩⲛ ⲉⲡⲙⲁ ⲛ̅ϣⲱⲡⲉ. ⲁϥⲕⲱ ⲛⲁⲩ
  ⲉⲃⲟⲗ ⲛ̅ⲟⲩⲙⲁ ⲉϥϫⲟⲥⲉ. ϩⲛ̅ ⲛ̅ⲛⲟϭ ⲛ̅ⲧⲁⲩⲧⲁϩⲙⲟⲩ ⲉⲩⲛⲁⲉⲣϣϥⲉ ⲛ̅ⲣⲱⲙⲉ. <span style=
  "color:#b00e23">(ⲕ̅ⲅ̅)</span> ⲁⲩⲱ ⲥⲁⲙⲟⲩⲏⲗ ⲡⲉϫⲁϥ ⲙ̅ⲡⲙⲁⲕⲓⲣⲟⲥ. ϫⲉ ⲙⲁ ⲛⲁⲓ̈
  ⲛ̅ⲧⲙⲉⲣⲓⲥ ⲛ̅ⲧⲁⲓ̈ϫⲟⲟⲥ ⲛⲁⲕ ⲉⲧⲃⲏⲏⲧⲥ̅. ϫⲉ ⲕⲁⲁⲥ ϩⲁϩⲧⲏⲕ. <span style=
  "color:#b00e23">(ⲕ̅ⲇ̅)</span> ⲁⲩⲱ ⲡⲙⲁⲅⲓⲣⲟⲥ ⲁϥⲡⲓⲥⲉ ⲛ̅ⲧⲕⲟⲗⲉⲁ. ⲉⲧⲉ ⲡⲙⲉⲣⲟⲥ ⲡⲉ.
  ⲁϥⲕⲁⲁϥ ϩⲁⲣⲱϥ ⲛ̅ⲥⲁⲟⲩⲗ. ⲡⲉϫⲉ ⲥⲁⲙⲟⲩⲏⲗ ⲛ̅ⲥⲁⲟⲩⲗ. ϫⲉ ⲉⲓⲥ ⲡⲉⲓ̈ⲥⲉⲉⲡⲉ. ⲏ ⲡⲉⲓ̈ϣⲁⲩ ⲕⲁⲁϥ
  ϩⲁⲣⲱⲕ ⲛⲅ̅ⲟⲩⲱⲙ. ϫⲉ ⲛ̅ⲧⲁⲩⲕⲁⲁϥ ⲛⲁⲕ ⲉⲩⲙⲛ̅ⲧⲙ̅ⲉⲧⲣⲉ. ⲙ̅ⲡⲁⲣⲁ ⲛ̅ⲕⲟⲟⲩⲉ. ⲡⲱϣ ⲛⲁⲕ
  ⲛⲅ̅ⲟⲩⲱⲙ. ⲁⲩⲱ ⲥⲁⲟⲩⲗ. ⲁϥⲟⲩⲱⲙ ⲙⲛ̅ ⲥⲁⲙⲟⲩⲏⲗ. ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ. <span style=
  "color:#b00e23">(ⲕ̅ⲉ̅)</span> ⲁϥⲓ̈ ⲇⲉ ⲉⲃⲟⲗ ϩⲛ̅ ⲃⲁⲙⲁ. ⲉϩⲣⲁⲓ̈ ⲉⲧⲡⲟⲗⲓⲥ. ⲁⲩⲡⲱⲣϣ̅
  ϩⲁⲣⲟϥ ⲛ̅ⲥⲁⲟⲩⲗ. ϩⲓ̈ ϫⲉⲛⲉⲡⲱⲣ (sic) ⲛ̅ϩⲛ̅ϩⲟⲉⲓⲧⲉ. ⲉⲛⲁϣⲱⲟⲩ. (26) ⲁϥⲉⲛⲕⲟⲧⲕ̅.
  <span style="color:#b00e23">(ⲕ̅ⲋ̅)</span> ⲡⲟⲩⲟⲉⲓⲛ ⲇⲉ ⲛ̅ⲧⲉⲣⲉϥⲥⲱⲣ. ⲥⲁⲙⲟⲩⲏⲗ ⲇⲉ
  ⲁϥⲙⲟⲩⲧⲉ ⲉⲥⲁⲟⲩⲗ. ϩⲓ̈ ⲧϫⲉⲛⲉⲡⲱⲣ ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲧⲱⲟⲩⲛ ⲛⲅ̅ⲉⲓ. ⲛ̅ⲧⲁϫⲟⲟⲩⲕ ⲉⲃⲟⲗ.
  ⲁⲩⲱ ⲥⲁⲟⲩⲗ ⲁϥⲧⲱⲟⲩⲛ ⲁϥⲉⲓ ⲉⲡⲉⲥⲏⲧ ⲉϥⲙⲟⲟϣⲉ ⲉⲃⲟⲗ. ⲛ̅ⲧⲟϥ ⲙⲛ̅ ⲥⲁⲙⲟⲩⲏⲗ. <span style=
  "color:#b00e23">(ⲕ̅ⲍ̅)</span> ⲛ̅ⲧⲉⲣⲟⲩⲉⲓ ⲇⲉ ⲉⲃⲟⲗ ⲉⲩⲥⲁ ⲛ̅ⲧⲡⲟⲗⲓⲥ. ⲥⲁⲙⲟⲩⲏⲗ ⲡⲉϫⲁϥ
  ⲛ̅ⲥⲁⲟⲩⲗ. ϫⲉ ⲁϫⲓ̈ⲥ ⲙ̅ⲡⲉⲕϩⲉⲣϣⲓ̈ⲣⲉ. ⲛϥ̅ⲙⲟⲟϣⲉ ϩⲓ̈ϩⲏ ⲙ̅ⲙⲟⲛ. ⲛ̅ⲧⲟⲕ ⲇⲉ ⲁϩⲉⲣⲁⲧⲕ
  ⲙ̅ⲡⲉⲓ̈ⲙⲁ ⲧⲉⲛⲟⲩ. ⲛⲅ̅ⲥⲱⲧⲙ̅ ⲉⲡϣⲁϫⲉ ⲙ̅ⲡⲛⲟⲩⲧⲉ.
  <h3 id="first_samuel10">10</h3><span style="color:#b00e23">(ⲁ̅)</span> ⲁⲩⲱ
  ⲥⲁⲙⲟⲩⲏⲗ ⲁϥϫⲓ̈ ⲙ̅ⲡⲉⲫⲁⲅⲟⲥ. ⲏ ⲡⲉϩⲛⲁⲁⲩ ⲛ̅ⲛⲉϩ. ⲁϥⲡⲁϩⲧϥ̅ ⲉϫⲛ̅ ⲧⲁⲡⲉ ⲛ̅ⲥⲁⲟⲩⲗ. ⲁⲩⲱ
  ⲁϥϯⲡⲓ̈ ⲉⲣⲱϥ ⲡⲉϫⲁϥ ⲛⲁϥ. ϫⲉ ⲡϫⲟⲉⲓⲥ ⲁϥⲧⲁϩⲥⲕ̅. ⲉⲧⲣⲉⲕⲉⲣⲁⲣⲭⲱⲛ ⲉϫⲙ̅ ⲡⲉϥⲗⲁⲟⲥ ⲡⲓⲏ̅ⲗ̅.
  ⲁⲩⲱ ⲛ̅ⲧⲟⲕ ⲡⲉⲧⲛⲁⲣ̅ⲛⲟϭ ⲉϫⲙ̅ ⲡⲗⲁⲟⲥ ⲙ̅ⲡⲓⲏ̅ⲗ̅. ⲛⲅ̅ⲛⲁϩⲙⲉϥ ⲉⲧⲟⲟⲧⲟⲩ ⲛ̅ⲛⲉϥϫⲁϫⲉ ⲉⲧⲕⲱⲧⲉ
  ⲉⲣⲟϥ. <span style="color:#b00e23">(ⲃ̅)</span> ⲁⲩⲱ ⲡⲁⲓ̈ ⲡⲉ ⲡⲙⲁⲉⲓⲛ ⲉⲧⲛⲁϣⲱⲡⲉ
  ⲛⲁⲕ. ϫⲉ ⲁ ⲡϫⲟⲉⲓⲥ ⲧⲁϩⲥⲕ̅ ⲉⲧⲣⲉⲕⲣⲁⲣⲭⲱⲛ. ⲉϫⲛ̅ ⲧⲉϥⲕⲗⲏⲣⲟⲛⲟⲙⲓⲁ. ⲉⲕϣⲁⲛⲙⲟⲟϣⲉ ⲉⲃⲟⲗ
  ϩⲓ̈ⲧⲟⲟⲧ. ⲙ̅ⲡⲟⲟⲩ. ⲕⲛⲁϭⲓ̈ⲛⲉ ⲛ̅ⲣⲱⲙⲉ ⲥⲛⲁⲩ ϩⲁⲧⲉⲛ ⲡⲧⲁⲫⲟⲥ ⲛ̅ϩⲣⲁⲭⲏⲗ. ϩⲙ̅ ⲡⲧⲟⲟⲩ
  ⲛ̅ⲃⲉⲛⲓⲁⲙⲓⲛ. ⲉⲩⲉⲓⲣⲉ ⲛ̅ϩⲉⲛⲛⲟϭ ⲛ̅ⲃⲟϭⲥ̅ ϩⲁ ⲡⲣⲁϣⲉ. ⲁⲩⲱ ⲛ̅ⲧⲟⲟⲩ ⲥⲉⲛⲁϫⲟⲟⲥ ⲛⲁⲕ. ϫⲉ
  ⲁⲩϩⲉ. ⲉⲛⲉⲟⲟⲩ. ⲛⲁⲓ̈ ⲛ̅ⲧⲁⲧⲉⲧⲛ̅ⲃⲱⲕ ⲉϣⲓ̈ⲛⲉ ⲛ̅ⲥⲱⲟⲩ. ⲡⲉⲕⲉⲓⲱⲧ ⲁϥⲛⲉϩ ⲡⲣⲟⲟⲩϣ ⲉⲃⲟⲗ
  ⲛ̅ⲛⲉⲧⲃⲛⲟⲟⲩⲉ. ⲁⲩⲱ ϥϥⲓ̈ⲣⲟⲟⲩϣ ⲉⲙⲁⲧⲉ ⲉⲧⲃⲉ ⲧⲏⲩⲧⲛ̅. ⲉϥϫⲱ ⲙ̅ⲙⲟⲥ. ϫⲉ ⲟⲩ ⲡⲉϯⲛⲁⲁⲁϥ ⲉⲧⲃⲉ
  ⲡⲁϣⲏⲣⲉ. <span style="color:#b00e23">(ⲅ̅)</span> ⲕⲛⲁⲙⲟⲟϣⲉ ⲇⲉ ⲉⲃⲟⲗ ϩⲙ̅ ⲡⲙⲁ
  ⲉⲧⲙ̅ⲙⲁⲩ. ⲛⲅ̅ⲉⲓ ⲉϩⲣⲁⲓ̈ ⲉⲡϣⲏⲛ ⲛ̅ⲑⲁⲃⲱⲣ. ⲁⲩⲱ ⲕⲛⲁϩⲉ ⲉϣⲟⲙⲛ̅ⲧ ⲛ̅ⲣⲱⲙⲉ ⲙ̅ⲡⲙⲁ ⲉⲧⲙ̅ⲙⲁⲩ
  ⲉⲩⲛⲁ ⲉⲣⲁⲧϥ̅ ⲙ̅ⲡⲛⲟⲩⲧⲉ ⲉⲃⲉⲑⲏⲗ ⲉⲣⲉ ϣⲟⲙⲛ̅ⲧ ⲙ̅ⲙⲁⲥ ⲛ̅ⲃⲁⲁⲙⲡⲉ. ϩⲓ̈ϫⲱϥ ⲛ̅ⲟⲩⲁ. ⲁⲩⲱ
  ⲕⲉⲟⲩⲁ. ⲉⲣⲉ ϣⲟⲙⲛ̅ⲧ ⲛ̅ϩⲛⲁⲁⲩ ⲛ̅ⲟⲉⲓⲕ ϩⲓ̈ϫⲱϥ. ⲁⲩⲱ ⲡⲕⲉⲟⲩⲁ ⲉⲣⲉ ⲟⲩϩⲱⲧ ⲛ̅ⲏⲣⲡ̅ ϩⲓ̈ϫⲱϥ
  <span style="color:#b00e23">(ⲇ̅)</span> ⲥⲉⲛⲁϣⲁϫⲉ ⲛⲙ̅ⲙⲁⲕ ⲉⲧⲃⲉ ϯⲣⲏⲛⲏ. ⲁⲩⲱ ⲥⲉⲛⲁϯ
  ⲛⲁⲕ ⲛ̅ⲁⲣⲭⲏ (sic) ⲥⲛ̅ⲧⲉ ⲛ̅ⲟⲉⲓⲕ. ⲉⲕⲉϫⲓ̈ⲧⲟⲩ ⲛ̅ⲧⲟⲟⲧⲟⲩ. <span style=
  "color:#b00e23">(ⲉ̅)</span> ⲙⲛ̅ⲛ̅ⲥⲁ ⲛⲁⲓ̈. ⲉⲕⲉⲃⲱⲕ ⲉϩⲟⲩⲛ ⲉⲡⲃⲟⲩⲛⲟⲥ ⲙ̅ⲡⲛⲟⲩⲧⲉ. ⲡⲙⲁ
  ⲉⲧⲉⲣⲉ ⲡⲉⲣⲏⲧ ⲛ̅ⲛ̅ⲁⲗⲗⲟⲫⲩⲗⲟⲥ ⲛ̅ϩⲏⲧϥ̅. ⲉⲣⲉ ⲛ̅ⲁⲥⲓⲃ ⲡⲁⲗⲗⲟⲫⲟⲥ (sic) ⲙ̅ⲡⲙⲁ ⲉⲧⲙ̅ⲙⲁⲩ.
  ⲁⲩⲱ ⲉⲧⲉⲧⲛ̅ϣⲁⲛⲃⲱⲕ ⲉϩⲟⲩⲛ ⲉⲧⲡⲟⲗⲓⲥ. ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ. ⲕⲛⲁⲧⲱⲙⲛ̅ⲧ ⲉⲩⲭⲟⲣⲟⲥ
  ⲙ̅ⲡⲣⲟⲫⲏⲧⲏⲥ. ⲉⲩⲛⲏⲩ ⲉⲃⲟⲗ ϩⲛ̅ ⲃⲁⲙⲁ. ⲉⲣⲉ ϩⲛ̅ⲕⲓⲑⲁⲣⲁ ϩⲓ̈ϩⲏ ⲙ̅ⲙⲟⲟⲩ. ⲙⲛ̅ ϩⲛ ⲕⲟⲩⲕⲙ̅.
  ⲙⲛ̅ ϩⲛ̅ⲥⲏϥⲉ ⲛϫⲱ. ⲙⲛ̅ ⲟⲩⲯⲁⲗⲧⲏⲣⲓⲟⲛ. ⲁⲩⲱ ⲛ̅ⲧⲟⲟⲩ ⲉⲩⲡⲣⲟⲫⲏⲧⲉⲩⲉ. <span style=
  "color:#b00e23">(ⲋ̅)</span> ⲛ̅ⲧⲉ ⲡⲉⲡⲛ̅ⲁ̅. ⲙ̅ⲡϫⲟⲉⲓⲥ ⲉⲓ ⲉϩⲣⲁⲓ̈ ⲉϫⲱⲕ.
  ⲛⲅ̅ⲡⲣⲟⲫⲏⲧⲉⲩⲉ ⲛⲙ̅ⲙⲁⲩ ⲛⲅ̅ⲡⲱⲱⲛⲉ ⲛⲅ̅ⲉⲣ ⲕⲉⲣⲱⲙⲉ <span style=
  "color:#b00e23">(ⲍ̅)</span> ⲁⲩⲱ ⲛⲉⲓ̈ⲙⲁⲉⲓⲛ ⲉⲩϣⲁⲛⲧⲁϩⲟⲕ. ⲁⲣⲓ̈ϩⲱⲃ ⲛⲓⲙ ⲉⲧⲛⲁⲛⲟⲩⲟⲩ.
  ⲉⲧⲉⲣⲉ ⲧⲟⲟⲧⲕ̅ ⲛⲁⲧⲁϩⲟⲟⲩ ⲉⲁⲁⲩ. ϫⲉ ⲡⲛⲟⲩⲧⲉ ⲛⲁϣⲱⲡⲉ ⲛⲙ̅ⲙⲁⲕ <span style=
  "color:#b00e23">(ⲏ̅)</span> ⲁⲩⲱ ⲉⲕⲉⲣ̅ϣⲟⲣⲡ ⲉⲣⲟⲓ̈ ⲉϩⲣⲁⲓ̈ ⲉⲅⲁⲗⲅⲁⲗⲁ. ⲉⲓⲥ ϩⲏⲏⲧⲉ
  ϯⲛⲁⲉⲓ ⲛⲁⲕ ⲉⲙⲁⲩ. ⲉⲧⲁⲗⲟ ⲉϩⲣⲁⲓ̈ ⲛⲟⲩϭⲗⲓⲗ. ⲙⲛ ϩⲉⲛⲑⲩⲥⲓⲁ ⲛ̅ⲉⲓⲣⲏⲛⲓⲕⲟⲛ. ⲟⲩⲛ ⲥⲁϣϥ̅
  ⲛ̅ϩⲟⲟⲩ ⲛⲁⲟⲩⲉⲓⲛⲉ ⲉⲣⲟⲕ. ϣⲁⲛϯⲉⲓ ⲛⲁⲕ. ⲁⲩⲱ ϯⲛⲁⲧⲁⲙⲟⲕ ⲉⲛⲉⲧⲉⲕⲛⲁⲁⲁⲩ. <span style=
  "color:#b00e23">(ⲑ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉϥⲕⲧⲟ ⲛ̅ⲧⲉϥⲛⲁϩⲃⲉ ⲉⲙⲟⲟϣⲉ ⲉⲃⲟⲗ
  ϩⲓ̈ⲧⲟⲟⲧϥ̅. ⲥⲁⲟⲩⲗ ⲁ ⲡⲛⲟⲩⲧⲉ ϯ ⲉⲣⲟϥ ⲛ̅ⲕⲉϩⲏⲧ. ⲁ ⲛⲉⲓ̈ⲙⲁⲉⲓⲛ ⲧⲏⲣⲟⲩ ⲧⲁϩⲟϥ ⲙ̅ⲡⲉϩⲟⲟⲩ
  ⲉⲧⲙ̅ⲙⲁⲩ. <span style="color:#b00e23">(ⲓ̅)</span> ⲁϥⲓ̈ ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ
  ⲉϩⲣⲁⲓ̈ ⲉⲡⲃⲟⲩⲛⲟⲥ. ⲁⲩⲱ ⲉⲓⲥ ⲟⲩⲭⲟⲣⲟⲥ ⲙ̅ⲡⲣⲟⲫⲏⲧⲏⲥ ⲛⲉϥϩⲓ̈ϩⲏ ⲙ̅ⲙⲟϥ ⲁⲩⲱ ⲡⲉⲡⲛ̅ⲁ̅
  ⲙ̅ⲡⲛⲟⲩⲧⲉ ⲁϥⲃⲱϭⲉ ⲉϩⲣⲁⲓ̈ ⲉϫⲱϥ. ⲁϥⲡⲣⲟⲫⲏⲧⲉⲩⲉ ϩⲛ̅ ⲧⲉⲩⲙⲏⲧⲉ. <span style=
  "color:#b00e23">(ⲓ̅ⲁ̅)</span> ⲁⲩⲱ ⲟⲩⲟⲛ ⲛⲓⲙ ⲉⲧⲥⲟⲟⲩⲛ ⲙ̅ⲙⲟϥ ⲛ̅ⲥⲁϥ ⲙⲛ̅ ϣⲙⲛ̅ⲧ
  ⲙ̅ⲡⲟⲟⲩ ⲁⲩⲛⲁⲩ ⲉⲣⲟϥ ⲁⲩⲱ ⲉⲓⲥ ϩⲏⲏⲧⲉ ⲛ̅ⲧⲟϥ. ⲛⲉϥϩⲛ̅ ⲧⲙⲏⲧⲉ ⲛ̅ⲛⲉⲡⲣⲟⲫⲏⲧⲏⲥ. ⲡⲉϫⲉ ⲡⲗⲁⲟⲥ.
  ⲙ̅ⲡⲟⲩⲁ ⲡⲟⲩⲁ (sic) ⲙ̅ⲡⲉⲑⲓ̈ⲧⲟⲩⲱϥ. ϫⲉ ⲟⲩ ⲡⲉ ⲡⲉⲓ̈ϩⲱⲃ ⲛ̅ⲧⲁϥϣⲱⲡⲉ ⲙ̅ⲡϣⲏⲣⲉ ⲛ̅ϭⲓⲥ. ⲉⲛⲉ
  ⲥⲁⲟⲩⲗ ϩⲱⲱϥ ⲁϥⲱⲡ ϩⲛ̅ ⲛⲉⲡⲣⲟⲫⲏⲧⲏⲥ. <span style="color:#b00e23">(ⲓ̅ⲃ̅)</span> ⲁⲩⲱ
  ⲟⲩⲁ ⲛ̅ϩⲏⲧⲟⲩ ⲁϥⲟⲩⲱϣⲃ̅. ϫⲉ ⲛⲓⲙ ϩⲱⲱϥ ⲡⲉ ⲡⲉϥⲉⲓⲱⲧ. ⲉⲧⲃⲉ ⲡⲁⲓ̈ ⲁ ⲡϣⲁϫⲉ ϣⲱⲡⲉ
  ⲉⲩⲡⲁⲣⲁⲃⲟⲗⲏ. ϫⲉ ⲉⲛⲉ ⲥⲁⲟⲩⲗ ⲁϥⲱⲡ ϩⲛ̅ ⲛⲉⲡⲣⲟⲫⲏⲧⲏⲥ. <span style=
  "color:#b00e23">(ⲓ̅ⲅ̅)</span> ⲁϥⲟⲩⲱ ⲇⲉ ⲉϥⲡⲣⲟⲫⲏⲧⲉⲩⲉ ⲁϥⲉⲓ ⲉϩⲣⲁⲓ̈ ⲉⲡⲃⲟⲩⲛⲟⲥ.
  <span style="color:#b00e23">(ⲓ̅ⲇ̅)</span> ⲡⲉϫⲉ ϭⲓⲥ ⲡⲉϥⲉⲓⲱⲧ ⲛⲁϥ. ⲙⲛ̅ ⲡⲕⲉⲟⲩⲁ
  ⲉⲧⲛ̅ⲙ̅ⲙⲁϥ. ϫⲉ ⲛ̅ⲧⲁⲧⲉⲧⲛ̅ⲃⲱⲕ ⲉⲧⲱⲛ ⲡⲉϫⲁϥ ⲛⲁϥ ϫⲉ ⲛ̅ⲧⲁⲛⲃⲱⲕ ⲉⲕⲱⲧⲉ ⲛ̅ⲥⲁ ⲛⲉⲟⲟⲩ. ⲁⲩⲱ
  ⲛ̅ⲧⲉⲣⲉⲛⲛⲁⲩ ϫⲉ ⲙ̅ⲡⲉⲛϩⲉ ⲉⲣⲟⲟⲩ. ⲁⲛⲃⲱⲕ ⲉⲣⲁⲧϥ̅ ⲛ̅ⲥⲁⲙⲟⲩⲏⲗ. <span style=
  "color:#b00e23">(ⲓ̅ⲉ̅)</span> ⲁⲩⲱ ϭⲓⲥ ⲡⲉϫⲁϥ ⲛ̅ⲥⲁⲟⲩⲗ. ϫⲉ ⲙⲁⲧⲁⲙⲟⲓ̈. ϫⲉ ⲛ̅ⲧⲁ
  ⲥⲁⲙⲟⲩⲏⲗ ϫⲟⲟⲥ ⲛⲁⲕ ϫⲉ ⲟⲩ. <span style="color:#b00e23">(ⲓ̅ⲋ̅)</span> ⲡⲉϫⲉ ⲥⲁⲟⲩⲗ
  ⲙ̅ⲡⲉϥⲉⲓⲱⲧ ϫⲉ ϩⲛ̅ ⲟⲩⲧⲁⲙⲟ. ⲁϥⲧⲁⲙⲟⲓ̈. ϫⲉ ⲁⲩϩⲉ ⲉⲛⲉⲟⲟⲩ. ⲡϣⲁϫⲉ ⲇⲉ ⲛ̅ⲧⲙⲛ̅ⲧⲣ̅ⲣⲟ
  ⲙ̅ⲡⲉϥⲟⲩⲟⲛϩϥ̅ ⲉⲣⲟϥ <span style="color:#b00e23">(ⲓ̅ⲍ̅)</span> ⲁⲩⲱ ⲥⲁⲙⲟⲩⲏⲗ
  ⲁϥⲡⲁⲣⲁⲅⲅⲓⲗⲉ ⲙ̅ⲡⲗⲁⲟⲥ ⲧⲏⲣϥ̅ ⲉⲧⲣⲉⲩⲉⲓ ⲉⲣⲁⲧϥ̅ ⲙ̅ⲡϫⲟⲉⲓⲥ ⲉϩⲣⲁⲓ̈ ⲉⲙⲁⲥⲏⲫⲁⲑ
  <span style="color:#b00e23">(ⲓ̅ⲏ̅)</span> ⲥⲁⲙⲟⲩⲏⲗ ⲇⲉ ⲡⲉϫⲁϥ ⲛ̅ⲛ̅ϣⲏⲣⲉ ⲙ̅ⲡⲓⲏ̅ⲗ̅
  ϫⲉ ⲛⲁⲓ̈ ⲛⲉⲧⲉⲣⲉ ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅ ϫⲱ ⲙ̅ⲙⲟⲟⲩ. ϫⲉ ⲁⲛⲟⲕ ⲁⲓ̈ⲉⲓⲛⲉ. ⲛ̅ⲛⲉϣⲏⲣⲉ
  ⲙ̅ⲡⲓⲏ̅ⲗ̅ ⲉⲃⲟⲗ ϩⲛ̅ ⲕⲏⲙⲉ. ⲁⲩⲱ ⲁⲓ̈ⲛⲉϩⲙ̅ ⲧⲏⲩⲧⲛ̅ ⲛ̅ⲧⲟⲟⲧϥ̅ ⲙ̅ⲫⲁⲣⲁⲱ ⲡⲣ̅ⲣⲟ ⲛ̅ⲕⲏⲙⲉ.
  ⲁⲩⲱ ⲛ̅ⲧⲟⲟⲧⲟⲩ ⲛ̅ⲛⲉⲣⲱⲙⲉ ⲧⲏⲣⲟⲩ ⲉⲧϩⲟϫϩⲉϫ ⲙ̅ⲙⲱⲧⲛ̅. <span style=
  "color:#b00e23">(ⲓ̅ⲑ̅)</span> ⲛ̅ⲧⲱⲧⲛ̅ ⲇⲉ ⲙ̅ⲡⲟⲟⲩ. ⲁⲧⲉⲧⲛ̅ⲥⲉϣϥ̅ ⲡⲛⲟⲩⲧⲉ. ⲛ̅ⲧⲟϥ ⲡⲉ
  ⲡⲉⲧⲛ̅ⲥⲱ̅ⲣ̅. ⲉⲃⲟⲗ ϩⲛ̅ ⲛⲉⲧⲛ̅ϩⲓⲥⲉ ⲧⲏⲣⲟⲩ ⲙⲛ̅ ⲛⲉⲧⲛ̅ⲑⲗⲓⲯⲓⲥ ⲁⲩⲱ ⲡⲉϫⲏⲧⲛ̅. ϫⲉ
  ⲛ̅ⲧⲛ̅ⲛⲁϭⲱ ⲁⲛ ϩⲓ̈ⲛⲁⲓ̈. ⲁⲗⲗⲁ ⲕⲱ ⲛ̅ⲟⲩⲣ̅ⲣⲟ ϩⲓ̈ϫⲱⲛ. ⲧⲉⲛⲟⲩ ϭⲉ ⲁϩⲉⲣⲁⲧ ⲧⲏⲩⲧⲛ̅ ⲙ̅ⲡⲙⲧⲟ
  ⲉⲃⲟⲗ ⲙ̅ⲡϫⲟⲉⲓⲥ. ⲕⲁⲧⲁ ⲛⲉⲧⲛ̅ⲧⲱϣ. ⲕⲁⲧⲁ ⲛ̅ϣⲟ. ⲛ̅ⲛⲉⲧⲛ̅ⲫⲩⲗⲏ. <span style=
  "color:#b00e23">(ⲕ̅)</span> ⲥⲁⲙⲟⲩⲏⲗ ⲇⲉ ⲁϥⲧⲁϩⲟ ⲉⲣⲁⲧϥ̅ ⲙ̅ⲡⲙⲏⲏϣⲉ ⲧⲏⲣϥ̅ ⲙ̅ⲡⲓⲏ̅ⲗ̅.
  ⲁⲩⲱ ⲁ ⲡⲉⲕⲗⲏⲣⲟⲥ ⲧⲁϩⲉ ⲡⲙⲏⲏϣⲉ ⲛ̅ⲃⲉⲛⲓⲁⲙⲓⲛ. <span style=
  "color:#b00e23">(ⲕ̅ⲁ̅)</span> ⲁϥⲧⲁϩⲟ ⲉⲣⲁⲧϥ̅ ⲙ̅ⲡⲙⲏⲏϣⲉ ⲛ̅ⲃⲉⲛⲓⲁⲙⲓⲛ ⲕⲁⲧⲁ ⲛⲉϥⲫⲩⲗⲏ.
  ⲁ ⲡⲉⲕⲗⲏⲣⲟⲥ ⲉⲓ ⲉϫⲛ̅ ⲧⲉⲫⲩⲗⲏ ⲙ̅ⲙⲁⲧⲧⲁⲣⲓⲛ. ⲁⲩⲱ ⲁϥⲧⲁϩⲟ ⲉⲣⲁⲧⲥ̅ ⲛ̅ⲧⲉⲫⲩⲗⲏ ⲙ̅ⲙⲁⲧⲧⲁⲣⲓⲛ
  ⲕⲁⲧⲁ ⲣⲱⲙⲉ ⲁ ⲡⲉⲕⲗⲏⲣⲟⲥ ⲉⲓ ⲉϫⲛ̅ ⲥⲁⲟⲩⲗ ⲡϣⲏⲣⲉ ⲛ̅ϭⲓⲥ. ⲁⲩⲱ ⲁⲩⲕⲱⲧⲉ ⲛ̅ⲥⲱϥ ⲙ̅ⲡⲟⲩϩⲉ
  ⲉⲣⲟϥ. <span style="color:#b00e23">(ⲕ̅ⲃ̅)</span> ⲥⲁⲙⲟⲏⲗ ⲇⲉ ⲁϥⲕⲟⲧϥ̅ ⲁϥϫⲛⲉ
  ⲡϫⲟⲉⲓⲥ. ϫⲉ ⲉⲛⲉⲣⲉ ⲡⲣⲱⲙⲉ ⲛⲁⲉⲓ ⲉⲡⲉⲓ̈ⲙⲁ. ⲡⲉϫⲉ ⲡϫⲟⲉⲓⲥ ⲛⲁϥ ϫⲉ ⲉⲓⲥ ϩⲏⲏⲧⲉ ϥⲗⲏϭ ϩⲛ̅
  ⲛⲉⲥⲕⲩⲛⲏ. <span style="color:#b00e23">(ⲕ̅ⲅ̅)</span> ⲥⲁⲙⲟⲩⲏⲗ ⲇⲉ ⲁϥⲡⲱⲧ ⲁϥⲛ̅ⲧϥ̅
  ⲉⲃⲟⲗ ϩⲙ̅ ⲡⲙⲁ ⲉⲧⲙ̅ⲙⲁⲩ. ⲁϥⲧⲁϩⲟϥ ⲉⲣⲁⲧϥ̅ ϩⲛ̅ ⲧⲙⲏⲧⲉ ⲙ̅ⲡⲗⲁⲟⲥ ⲁⲩⲱ ⲁϥϫⲓⲥⲉ ⲉⲡⲗⲁⲟⲥ
  ⲧⲏⲣϥ̅. ⲛ̅ⲟⲩϩⲟⲩⲉ ϣⲓ̈ⲏ ⲛ̅ⲛⲁϩⲃⲉ. <span style="color:#b00e23">(ⲕ̅ⲇ̅)</span> ⲡⲉϫⲉ
  ⲥⲁⲙⲟⲩⲏⲗ ⲉϩⲟⲩⲛ ϩⲙ̅ ⲡⲗⲁⲟⲥ ⲧⲏⲣϥ̅. ϫⲉ ⲉⲛⲉ ⲁⲧⲉⲧⲛ̅ⲛⲁⲩ ⲉⲡⲉⲛⲧⲁ ⲡϫⲟⲉⲓⲥ ⲥⲟⲧⲡϥ̅ ⲛⲁϥ. ϫⲉ
  ⲙⲛ̅ ⲡⲉⲧⲧⲛ̅ⲧⲱⲛ ⲉⲣⲟϥ ⲛ̅ϩⲏⲧ ⲧⲏⲩⲧⲛ̅ ⲧⲏⲣⲧⲛ̅. ⲁⲩⲱ ⲡⲗⲁⲟⲥ ⲧⲏⲣϥ̅. ⲁⲩⲉⲓⲙⲉ. ⲁⲩⲱ ⲁⲩⲱϣ
  ⲉⲃⲟⲗ ⲉⲩϫⲱ ⲙ̅ⲙⲟⲥ ϫⲉ ⲙⲁⲣⲉ ⲡⲣ̅ⲣⲟ ⲱⲛϩ̅. <span style="color:#b00e23">(ⲕ̅ⲉ̅)</span>
  ⲁⲩⲱ ⲥⲁⲙⲟⲩⲏⲗ ⲁϥⲧⲁⲩⲟ ⲉⲡⲗⲁⲟⲥ ⲧⲏⲣϥ̅ ⲙ̅ⲡⲇⲓⲕⲁⲓⲱⲙⲁ ⲛ̅ⲧⲙⲛ̅ⲧⲣ̅ⲣⲟ. ⲁⲩⲱ ⲁϥⲥⲁϩϥ ⲉⲩϫⲱⲱⲙⲉ.
  ⲁϥⲕⲁⲁϥ ⲙ̅ⲡⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. ⲥⲁⲙⲟⲩⲏⲗ ⲇⲉ ⲁϥⲕⲱ ⲉⲃⲟⲗ ⲙⲡⲗⲁⲟⲥ ⲧⲏⲣϥ̅ ⲁ ⲡⲟⲩⲁ ⲡⲟⲩⲁ
  ⲃⲱⲕ ⲉϩⲣⲁⲓ̈ ⲉⲡⲉϥⲙⲁ. <span style="color:#b00e23">(ⲕ̅ⲋ̅)</span> ⲥⲁⲟⲩⲗ ϩⲱⲱϥ.
  ⲁϥⲃⲱⲕ ⲉϩⲣⲁⲓ̈ ⲉⲡⲉϥⲏⲓ̈ ⲉⲕⲁⲃⲁⲁ. ⲁⲩⲱ ϩⲛ̅ⲣⲱⲙⲉ ⲛ̅ϫⲱⲱⲣⲉ. ⲛⲁⲓ̈ ⲛ̅ⲧⲁ ⲡⲛⲟⲩⲧⲉ ⲧⲁⲁⲥ
  ⲉϩⲣⲁⲓ̈ ⲉⲡⲉⲩϩⲏⲧ. ⲁⲩⲃⲱⲕ ⲁⲩⲟⲩⲁϩⲟⲩ ⲛ̅ⲥⲁ ⲥⲁⲟⲩⲗ. <span style=
  "color:#b00e23">(ⲕ̅ⲍ̅)</span> ϩⲛ̅ⲣⲱⲙⲉ ⲇⲉ ⲛ̅ⲗⲟⲓⲙⲟⲥ ⲁⲩⲟⲩⲱⲛ ⲉⲣⲱⲟⲩ ⲉⲩϫⲱ ⲙ̅ⲙⲟⲥ. ϫⲉ
  ⲛⲓⲙ ⲡⲉⲧⲛⲁⲛⲁϩⲙⲉⲛ. ⲡⲁⲓ̈ ⲡⲉ. ⲁⲩϯⲥⲱϣ ⲛⲁϥ ⲁⲩⲱ ⲙ̅ⲡⲟⲩⲉⲛ ⲇⲱⲣⲟⲛ ⲛⲁϥ.
  <h3 id="first_samuel11">11</h3><span style="color:#b00e23">(ⲁ̅)</span> ⲁⲥϣⲱⲡⲉ
  ⲇⲉ ⲙⲛ̅ⲛ̅ⲥⲁ ⲟⲩⲉⲃⲟⲧ. ⲁϥⲓ̈ ⲉϩⲣⲁⲓ̈ ⲛ̅ϭⲓ ⲛⲁⲁⲥ ⲡⲁⲙⲁⲛⲓⲧⲏⲥ. ⲁϥⲃⲱⲕ ⲉϩⲣⲁⲓ̈ ⲉⲣⲉⲛ ⲓⲁⲃⲓⲥ
  ⲛ̅ⲧⲉ ⲅⲁⲗⲁⲁⲇ. ⲛ̅ⲣⲱⲙⲉ ⲇⲉ ⲧⲏⲣⲟⲩ ⲛ̅ⲓⲁⲃⲓⲥ. ⲡⲉϫⲁⲩ ⲛⲁⲁⲥ (sic) ⲡⲁⲙⲁⲛⲓⲧⲏⲥ. ϫⲉ ⲥⲙⲓ̈ⲛⲉ
  ⲛⲙ̅ⲙⲁⲛ ⲛ̅ⲟⲩⲇⲓⲁⲑⲏⲕⲏ. ⲛ̅ⲧⲉⲛⲣ̅ϩⲙ̅ϩⲁⲗ ⲛⲁⲕ. <span style=
  "color:#b00e23">(ⲃ̅)</span> ⲡⲉϫⲉ ⲛⲁⲁⲥ ⲡⲁⲙⲁⲛⲓⲧⲏⲥ ⲛⲁⲩ. ϫⲉ ϯⲛⲁⲥⲙⲓ̈ⲛⲉ ⲛⲙ̅ⲙⲏⲧⲛ̅
  ⲛ̅ⲧⲇⲓⲁⲑⲩⲕⲏ. ϩⲙ̅ ⲡⲧⲣⲉ ⲡⲟⲩⲁ ⲡⲟⲩⲁ ⲙ̅ⲙⲱⲧⲛ̅. ⲡⲱⲣⲕ̅ ⲙ̅ⲡⲉϥⲃⲁⲗ ⲛ̅ⲟⲩⲛⲁⲙ. ϫⲉⲕⲁⲥ ⲉⲓ̈ⲉⲕⲱ
  ⲛ̅ⲟⲩⲛⲟϭⲛⲉϭ ⲉϫⲙ̅ ⲡⲓⲏ̅ⲗ̅. <span style="color:#b00e23">(ⲅ̅)</span> ⲡⲉϫⲉ ⲛ̅ⲣⲱⲙⲉ
  ⲛ̅ⲓⲁⲃⲓⲥ ⲛⲁϥ. ϫⲉ ⲕⲁⲁⲛ ⲛ̅ⲥⲁϣϥ̅ ⲛ̅ϩⲟⲟⲩ ⲁⲩⲱ ⲧⲉⲛⲛⲁϫⲟⲟⲩ ⲉⲃⲟⲗ ⲛ̅ϩⲛ̅ⲃⲁⲓ̈ϣⲓ̈ⲛⲉ. ⲉⲛⲧⲟϣ
  ⲧⲏⲣⲟⲩ ⲙ̅ⲡⲓⲏ̅ⲗ̅. ⲁⲩⲱ ⲉⲩⲧⲙ̅ⲛⲁϩⲙⲉⲛ ⲧⲛ̅ⲛⲏⲩ ⲉⲃⲟⲗ ⲛⲏⲧⲛ̅. <span style=
  "color:#b00e23">(ⲇ̅)</span> ⲁⲩⲱ ⲛ̅ⲃⲁⲓ̈ϣⲓ̈ⲛⲉ ⲛ̅ⲓⲁⲃⲓⲥ. ⲁⲩⲉⲓ ⲉⲃⲟⲗ ⲉⲅⲁⲃⲁⲁ. ⲉⲣⲁⲧϥ̅
  ⲛ̅ⲥⲁⲟⲩⲗ. ⲁⲩⲧⲁⲩⲟ ⲛ̅ⲛⲉϣⲁϫⲉ ⲉϩⲣⲁⲓ̈ ⲉⲙⲙⲁⲁϫⲉ ⲙ̅ⲡⲗⲁⲟⲥ. ⲁⲩⲱ ⲡⲗⲁⲟⲥ ⲧⲏⲣϥ̅. ⲁⲩϥⲓ̈ ϩⲣⲁⲩ
  ⲉⲃⲟⲗ ⲁⲩⲣⲓⲙⲉ. <span style="color:#b00e23">(ⲉ̅)</span> ⲥⲁⲟⲩⲗ ⲇⲉ ⲙⲛ̅ⲛ̅ⲥⲁ ⲡⲛⲁⲩ
  ⲛ̅ϩⲧⲟⲟⲩⲉ. ⲁϥⲓ̈ ⲉⲃⲟⲗ ϩⲛ̅ ⲧⲥⲱϣⲉ ⲡⲉϫⲉ ⲥⲁⲟⲩⲗ ϫⲉ ⲉⲧⲃⲉⲟⲩ ⲡⲗⲁⲟⲥ ⲣⲓⲙⲉ. ⲁⲩⲧⲁⲩⲟ ⲉⲣⲟϥ
  ⲛ̅ⲛⲉϣⲁϫⲉ ⲧⲏⲣⲟⲩ ⲛ̅ⲛ̅ϣⲏⲣⲉ ⲛ̅ⲓⲁⲃⲓⲥ. <span style="color:#b00e23">(ⲋ̅)</span> ⲁⲩⲱ
  ⲡⲉⲡⲛ̅ⲁ̅ ⲙ̅ⲡϫⲟⲉⲓⲥ ⲁϥⲃⲱϭⲉ ⲉϫⲛ̅ ⲥⲁⲟⲩⲗ. ⲛ̅ⲧⲉⲣⲉϥⲥⲱⲧⲙ̅ ⲉⲛⲉⲓ̈ϣⲁϫⲉ. ⲧⲉϥⲟⲣⲅⲏ ⲁⲥⲙⲟⲩϩ
  ⲉⲙⲁⲧⲉ. <span style="color:#b00e23">(ⲍ̅)</span> ⲁⲩⲱ ⲁϥϫⲓ̈ ⲛ̅ⲉϩⲉ ⲥⲛ̅ⲧⲉ ⲁϥⲁⲁⲩ
  ⲛ̅ϣⲁⲩ ϣⲁⲩ. ⲁⲩϫⲟⲟⲩⲥⲟⲩ ⲉⲃⲟⲗ ⲉⲛⲧⲟϣ ⲧⲏⲣⲟⲩ ⲙ̅ⲡⲓⲏ̅ⲗ̅. ⲛ̅ⲧⲟⲟⲧⲟⲩ ⲛ̅ⲛⲉⲃⲁⲓ̈ϣⲓ̈ⲛⲉ ⲉϥϫⲱ
  ⲙ̅ⲙⲟⲥ. ϫⲉ ⲡⲉⲧⲛ̅ϥⲛⲁⲉⲓ ⲁⲛ ⲉⲃⲟⲗ ⲉⲟⲩⲁϩϥ ⲛ̅ⲥⲁ ⲥⲁⲟⲩⲗ. ⲁⲩⲱ ⲛ̅ⲥⲁ ⲥⲁⲙⲟⲩⲏⲗ. ⲉⲩⲉⲉⲓⲣⲉ
  ⲛ̅ⲧⲉⲓ̈ϩⲉ ϩⲱⲱϥ ⲛ̅ⲛⲉϥⲉⲟⲟⲩ. ⲁⲩⲱ ⲑⲟⲧⲉ ⲙ̅ⲡϫⲟⲉⲓⲥ. ⲁⲥⲉⲓ ⲉϩⲣⲁⲓ̈ ⲉϫⲙ̅ ⲡⲗⲁⲟⲥ ⲙ̅ⲡⲓⲏ̅ⲗ̅.
  ⲁⲩⲱ ⲁⲩⲱϣ ⲉⲃⲟⲗ ϩⲓ̈ⲟⲩⲥⲟⲡ ⲧⲏⲣⲟⲩ ⲛ̅ⲑⲉ ⲛ̅ⲟⲩⲣⲱⲙⲉ ⲛ̅ⲟⲩⲱⲧ. <span style=
  "color:#b00e23">(ⲏ̅)</span> ⲁⲩⲱ ⲁⲃⲓⲙⲉⲥⲉⲕ ⲁϥϭⲙ̅ ⲡⲉⲩϣⲓ̈ⲛⲉ ϩⲛ̅ ⲃⲁⲙⲁ. ⲛ̅ⲣⲱⲙⲉ ⲇⲉ
  ⲧⲏⲣⲟⲩ ⲙ̅ⲡⲓⲏ̅ⲗ̅ ⲉⲩⲛⲁⲣ̅ ⲥⲉ ⲛ̅ⲧⲃⲁ ⲙ̅ⲙⲏⲏϣⲉ. ⲁⲩⲱ ⲛ̅ⲣⲱⲙⲉ ⲛ̅ⲓ̈ⲟⲩⲇⲁ ⲉⲩⲛⲁⲣ ⲥⲁϣϥ̅ ⲛ̅ⲧⲃⲁ
  ⲙ̅ⲙⲏⲏϣⲉ. <span style="color:#b00e23">(ⲑ̅)</span> ⲡⲉϫⲁϥ ⲛ̅ⲛⲉⲃⲁⲓ̈ϣⲓ̈ⲛⲉ ⲛ̅ⲧⲁⲩⲉⲓ.
  ϫⲉ ⲛⲁⲓ̈ ⲛⲉⲧⲉⲧⲛⲁϫⲟⲟⲩ ⲛ̅ⲛ̅ⲣⲱⲙⲉ ⲛ̅ⲓⲁⲃⲓⲥ. ϫⲉ ⲣⲁⲥⲧⲉ ⲡⲟⲩϫⲁⲓ̈ ⲛⲁϣⲱⲡⲉ ⲛⲏⲧⲛ̅ ϩⲙ̅ ⲡⲧⲣⲉ
  ⲡⲣⲏ ϯ ⲛ̅ⲧⲉϥϩⲙ̅ⲙⲉ. ⲁⲩⲱ ⲛ̅ⲃⲁⲓ̈ϣⲓ̈ⲛⲉ ⲁⲩⲉⲓ ⲉϩⲣⲁⲓ̈ ⲉⲧⲉⲩⲡⲟⲗⲓⲥ. ⲁⲩⲧⲁⲩⲉ ⲉⲛ̅ϣⲁϫⲉ
  ⲉⲛⲉⲣⲱⲙⲉ ⲛ̅ⲓⲁⲃⲓⲥ ⲁⲩⲟⲩⲛⲟϥ. <span style="color:#b00e23">(ⲓ̅)</span> ⲛ̅ⲣⲱⲙⲉ ⲇⲉ
  ⲛ̅ⲓⲁⲃⲓⲥ. ⲡⲉϫⲁⲩ ⲛⲁⲁⲥ (sic) ⲡⲁⲙⲁⲛⲓⲧⲏⲥ. ϫⲉ ⲣⲁⲥⲧⲉ ⲧⲛ̅ⲛⲏⲩ ⲉⲃⲟⲗ ⲛⲏⲧⲛ̅. ⲛ̅ⲧⲛ̅ⲉⲓⲣⲉ
  ⲙ̅ⲡⲉⲧⲉⲣⲁⲛⲏⲧⲛ̅ ⲙ̅ⲡⲉⲧⲉⲛⲉⲙⲧⲟ ⲉⲃⲟⲗ. <span style="color:#b00e23">(ⲓ̅ⲁ̅)</span>
  ⲁⲥϣⲱⲡⲉ ⲇⲉ ⲙⲛ̅ⲛ̅ⲥⲁ ⲡⲉϥⲣⲁⲥⲧⲉ. ⲥⲁⲟⲩⲗ. ⲁϥⲕⲱ ⲙ̅ⲡⲗⲁⲟⲥ ⲛ̅ϣⲟⲙⲛ̅ⲧ. ⲛ̅ⲧⲁⲅⲙⲁ. ⲁⲩⲱ
  ⲁϥⲙⲟⲟϣⲉ ⲉϩⲟⲩⲛ ⲉⲧⲡⲁⲣⲉⲙⲃⲟⲗⲏ ⲛ̅ϣⲱⲣⲡ ⲙ̅ⲡⲛⲁⲩ ⲛ̅ϩⲧⲟⲟⲩⲉ. ⲁⲩϩⲓ̈ⲟⲩⲉ ⲛ̅ⲥⲁ ⲛ̅ϣⲏⲣⲉ
  ⲛ̅ⲁⲙⲙⲁⲛ. ϣⲁⲛⲧⲉ ⲡⲣⲏ ϯ ⲛ̅ⲧⲉϥϩⲙ̅ⲙⲉ. ⲁⲩⲱ ⲛⲉⲛⲧⲁⲩⲥⲉⲉⲡⲉ ⲛ̅ϩⲏⲧⲟⲩ ⲁⲩϫⲱⲱⲣⲉ ⲉⲃⲟⲗ.
  ⲙ̅ⲡⲉⲥⲛⲁⲩ ⲗⲁⲁⲩ ⲛ̅ϩⲏⲧⲟⲩ ϭⲱ ϩⲓ̈ ⲛⲉⲩⲉⲣⲏⲩ. <span style=
  "color:#b00e23">(ⲓ̅ⲃ̅)</span> ⲡⲉϫⲉ ⲡⲗⲁⲟⲥ ⲛ̅ⲥⲁⲙⲟⲩⲏⲗ. ϫⲉ ⲛⲓⲙ ⲡⲉ ⲛ̅ⲧⲁϥϫⲟⲟⲥ. ϫⲉ
  ⲛ̅ⲥⲁⲟⲩⲗ ⲛⲁⲣ̅ⲣ̅ⲣⲟ ⲁⲛ ⲉϩⲣⲁⲓ̈ ⲉϫⲱⲛ. ⲡⲁⲣⲁⲇⲓⲇⲟⲩ ⲛ̅ⲛ̅ⲣⲱⲙⲉ ⲉⲧⲟⲟⲧⲛ̅. ⲛ̅ⲧⲛ̅ⲙⲟⲟⲩⲧⲟⲩ.
  <span style="color:#b00e23">(ⲓ̅ⲅ̅)</span> ⲡⲉϫⲉ ⲥⲁⲟⲩⲗ. ϫⲉ ⲙⲛ̅ ⲗⲁⲁⲩ ⲛⲁⲙⲟⲩ
  ⲙ̅ⲡⲟⲟⲩ ⲛ̅ϩⲟⲟⲩ. ϫⲉ ⲡⲟⲟⲩ ⲡⲉ ⲛ̅ⲧⲁ ⲡϫⲟⲉⲓⲥ ⲉⲓⲣⲉ ⲙ̅ⲡⲓ̈ⲟⲩϫⲁⲓ̈ ϩⲙ̅ ⲡⲓⲏ̅ⲗ̅.
  <span style="color:#b00e23">(ⲓ̅ⲇ̅)</span> ⲥⲁⲙⲟⲩⲏⲗ ⲇⲉ ⲡⲉϫⲁϥ ⲙ̅ⲡⲗⲁⲟⲥ. ϫⲉ ⲙⲁⲣⲟⲛ
  ⲉϩⲣⲁⲓ̈ ⲉⲅⲁⲗⲅⲁⲗⲁ. ⲛ̅ⲧⲁⲧⲁϩⲟ ⲉⲣⲁⲧⲥ̅. ⲛ̅ⲧⲙⲛ̅ⲧⲣ̅ⲣⲟ ϩⲙ̅ ⲡⲙⲁ ⲉⲧⲙ̅ⲙⲁⲩ. <span style=
  "color:#b00e23">(ⲓ̅ⲉ̅)</span> ⲡⲗⲁⲟⲥ ⲇⲉ ⲧⲏⲣϥ̅ ⲁϥⲃⲱⲕ ⲉϩⲣⲁⲓ̈ ⲉⲅⲁⲗⲅⲁⲗⲁ. ⲁⲩⲱ
  ⲥⲁⲙⲟⲩⲏⲗ ⲁϥⲧⲱϩⲥ̅ ⲙ̅ⲡⲙⲁ ⲉⲧⲙ̅ⲙⲁⲩ ⲛ̅ⲥⲁⲟⲩⲗ. ⲉⲧⲣⲉϥⲣ̅ⲣ̅ⲣⲟ ⲙ̅ⲡⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ ϩⲛ̅
  ⲅⲁⲗⲅⲁⲗⲁ. ⲁⲩⲱ ⲁϥϣⲱⲱⲧ ϩⲙ̅ ⲡⲙⲁ ⲉⲧⲙ̅ⲙⲁⲩ ⲛ̅ϩⲛ̅ⲑⲩⲥⲓⲁ ⲛ̅ⲉⲓⲣⲏⲛⲓⲕⲟⲛ ⲙ̅ⲡⲙⲧⲟ ⲉⲃⲟⲗ
  ⲙ̅ⲡϫⲟⲉⲓⲥ ⲁⲩⲱ ⲥⲁⲙⲟⲩⲏⲗ ⲙⲛ̅ ⲡⲓⲏ̅ⲗ̅ ⲧⲏⲣϥ̅. ⲁⲩⲉⲩⲫⲣⲁⲛⲉ ⲉⲙⲁⲧⲉ.
  <h3 id="first_samuel12">12</h3><span style="color:#b00e23">(ⲁ̅)</span> ⲡⲉϫⲉ
  ⲥⲁⲙⲟⲩⲏⲗ ⲛ̅ⲛ̅ⲣⲱⲙⲉ ⲧⲏⲣⲟⲩ ⲙ̅ⲡⲓⲏ̅ⲗ̅. ϫⲉ ⲉⲓⲥ ϩⲏⲏⲧⲉ ⲁⲓ̈ⲥⲱⲧⲙ̅ ⲉⲡⲉⲧⲛ̅ϩⲣⲟⲟⲩ ϩⲛ̅ ϩⲱⲃ
  ⲛⲓⲙ ⲛ̅ⲧⲁⲧⲉⲧⲛ̅ϫⲟⲟⲩ ⲛⲁⲓ̈. ⲁⲓ̈ⲕⲱ ⲛ̅ⲟⲩⲣ̅ⲣⲟ ⲉϫⲛ̅ ⲧⲏⲩⲧⲛ̅. <span style=
  "color:#b00e23">(ⲃ̅)</span> ⲧⲉⲛⲟⲩ ϭⲉ ⲉⲓⲥ ⲡⲉⲧⲛ̅ⲣ̅ⲣⲟ. ϥⲛⲁⲙⲟⲟϣⲉ ϩⲓ̈ϩⲏ ⲙ̅ⲙⲱⲧⲛ̅.
  ⲁⲛⲟⲕ ⲇⲉ ⲁⲓ̈ⲣ̅ϩⲗⲗⲟ. ⲉⲓ̈ⲛⲁϩⲙⲟⲟⲥ ⲛ̅ⲧⲁⲙ̅ⲧⲟⲛ ⲙ̅ⲙⲟⲓ̈. ⲁⲩⲱ ⲉⲓⲥ ⲛⲁϣⲏⲣⲉ ϩⲛ̅ ⲧⲉⲧⲛ̅ⲙⲏⲧⲉ.
  ⲁⲛⲟⲕ ϩⲱ ⲉⲓⲥ ϩⲏⲏⲧⲉ ⲁⲓ̈ϣⲱⲡⲉ ϩⲛ̅ ⲧⲉⲧⲛ̅ⲙⲏⲧⲉ. ϫⲓⲛ ⲧⲁⲙⲛ̅ⲧⲕⲟⲩⲓ̈. ϣⲁ ⲉϩⲣⲁⲓ̈ ⲉⲡⲟⲟⲩ
  ⲛ̅ϩⲟⲟⲩ. <span style="color:#b00e23">(ⲅ̅)</span> ⲉⲓⲥ ϩⲏⲏⲧⲉ ⲁⲛⲟⲕ ⲙ̅ⲡⲟⲟⲩ
  ϯⲁϩⲉⲣⲁⲧ. ⲙ̅ⲡⲉⲧⲉⲛⲙⲧⲟ ⲉⲃⲟⲗ. ⲁϫⲓ̈ ⲟⲩϣⲁϫⲉ ⲉⲧⲃⲏⲏⲧ ϩⲓ̈ⲑⲏ ⲙ̅ⲡϫⲟⲉⲓⲥ. ⲁⲩⲱ ϩⲓ̈ⲑⲏ
  ⲙ̅ⲡⲉϥⲭⲣⲏⲥⲧⲟⲥ. ⲁⲓ̈ϫⲓ̈ ⲙⲁⲥⲉ. ⲛ̅ⲧⲉⲛ ⲗⲁⲁⲩ ⲙ̅ⲙⲱⲧⲛ̅. ⲏ ⲁⲓ̈ϫⲓ̈ ⲟⲩⲉⲓⲱ. ⲛ̅ⲧⲉⲛⲗⲁⲁⲩ
  ⲙ̅ⲙⲱⲧⲛ̅. ⲏ ⲁⲓ̈ϫⲓ̈ ⲗⲁⲁⲩ ⲙ̅ⲙⲱⲧⲛ ⲛ̅ϫⲛⲁϩ. ⲏ ⲁⲓ̈ⲑⲉⲙⲕⲉ ⲗⲁⲁⲩ. ⲏ ⲁⲓ̈ϫⲓ̈ ⲧⲁⲓ̈ⲟ ⲛ̅ⲧⲛ̅
  ⲗⲁⲁⲩ. ⲏ ⲟⲩⲧⲟⲟⲩⲉ. ⲁⲓ̈ϫⲓⲧϥ̅. ⲛ̅ⲧⲉⲛ ⲗⲁⲁⲩ. ⲉϣϫⲉ ⲁϩⲉ ⲁϫⲓ̈ⲥ. ⲁⲩⲱ ϯⲛⲁⲧⲟⲩⲉⲓⲟϥ ⲛⲏⲧⲛ̅.
  <span style="color:#b00e23">(ⲇ̅)</span> ⲡⲉϫⲁⲩ ⲧⲏⲣⲟⲩ ⲉϩⲟⲩⲛ ϩⲛ̅ ⲥⲁⲙⲟⲩⲏⲗ. ϫⲉ
  ⲙ̅ⲡⲉⲕϫⲓ̈ⲧⲛ̅ ⲛ̅ϭⲟⲛⲥ̅ ⲛ̅ⲗⲁⲁⲩ ⲁⲩⲱ ⲙ̅ⲡⲉⲕⲙⲟⲕϩⲉⲛ ⲛ̅ⲗⲁⲁⲩ. ⲁⲩⲱ ⲙ̅ⲡⲉⲕⲑⲙ̅ⲕⲉ ⲗⲁⲁⲩ. ⲁⲩⲱ
  ⲙ̅ⲡⲉⲕϫⲓ̈ ⲗⲁⲁⲩ. ⲛ̅ⲧⲉⲛ ⲗⲁⲁⲩ ⲛ̅ⲣⲱⲙⲉ. <span style="color:#b00e23">(ⲉ̅)</span>
  ⲡⲉϫⲉ ⲥⲁⲙⲟⲩⲏⲗ ⲉϩⲟⲩⲛ ϩⲙ̅ ⲡⲗⲁⲟⲥ ϫⲉ ⲡϫⲟⲉⲓⲥ ϥⲟ ⲛ̅ⲙⲛ̅ⲧⲣⲉ ϩⲛ̅ ⲧⲉⲧⲛ̅ⲙⲏⲧⲉ ⲙ̅ⲡⲟⲟⲩ. ⲁⲩⲱ
  ⲡⲉϥⲭⲣⲏⲥⲧⲟⲥ ⲟ ⲙ̅ⲙⲛ̅ⲧⲣⲉ. ϫⲉ ⲙ̅ⲡⲟⲟⲩ ⲛ̅ϩⲟⲟⲩ ⲙ̅ⲡⲉⲧⲛ̅ϩⲉ ⲉϩⲱⲃ ⲛ̅ϫⲓ̈ⲛ̅ϭⲟⲛⲥ̅ ϩⲛ̅
  ⲛⲁϭⲓϫ. ⲡⲉϫⲁⲩ ⲧⲏⲣⲟⲩ. ϫⲉ ϥⲟ ⲙ̅ⲙⲛ̅ⲧⲣⲉ. <span style="color:#b00e23">(ⲋ̅)</span>
  ⲡⲉϫⲉ ⲥⲁⲙⲟⲩⲏⲗ ⲉϩⲟⲩⲛ ϩⲙ̅ ⲡⲗⲁⲟⲥ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲡⲛⲟⲩⲧⲉ. ⲡⲉ ⲛ̅ⲧⲁϥⲧⲁⲙⲓ̈ⲉ
  ⲙⲱⲩ̈ⲥⲏⲥ. ⲙⲛ̅ ⲁⲁⲣⲱⲛ. ⲡⲉⲛⲧⲁϥⲉⲓⲛⲉ ⲛ̅ⲛⲉⲛⲉⲓⲟⲧⲉ ⲉⲃⲟⲗ ϩⲛ̅ ⲕⲏⲙⲉ. <span style=
  "color:#b00e23">(ⲍ̅)</span> ⲧⲉⲛⲟⲩ ϭⲉ ⲁϩⲉⲣⲁⲧⲧⲏⲩⲧⲛ̅ ⲁⲩⲱ ϯⲛⲁϩⲁⲡ (sic) ⲉⲣⲱⲧⲛ̅
  ⲙ̅ⲡⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ. ⲛ̅ⲧⲁⲧⲁⲩⲟ ⲉⲣⲱⲧⲛ̅. ⲛ̅ⲧⲇⲓⲕⲁⲓⲟⲥⲩⲛⲏ ⲧⲏⲣⲥ̅ ⲙ̅ⲡϫⲟⲉⲓⲥ. ⲛⲉϩⲃⲏⲩⲉ
  ⲛ̅ⲧⲁϥⲁⲁⲩ ⲛⲏⲧⲛ̅. ⲙⲛ̅ ⲛⲉⲧⲛ̅ⲉⲓⲟⲧⲉ. <span style="color:#b00e23">(ⲏ̅)</span> ⲛ̅ⲑⲉ
  ⲛ̅ⲧⲁ ⲓ̈ⲁⲕⲱⲃ ⲙⲛ̅ ⲛⲉϥϣⲏⲣⲉ. ⲃⲱⲕ ⲉϩⲟⲩⲛ ⲉⲕⲏⲙⲉ ⲁⲩⲱ ⲁ ⲕⲏⲙⲉ ⲑⲃ̅ⲃⲓ̈ⲟⲟⲩ. ⲁ ⲛⲉⲛⲉⲓⲟⲧⲉ ⲱϣ
  ⲉⲃⲟⲗ ⲉϩⲣⲁⲓ̈ ⲉⲡϫⲟⲉⲓⲥ. ⲁⲩⲱ ⲁ ⲡϫⲟⲉⲓⲥ ϫⲟⲟⲩ ⲙ̅ⲙⲱⲩ̈ⲥⲏⲥ. ⲙⲛ̅ ⲁⲁⲣⲱⲛ ⲁⲩⲉⲓⲛⲉ ⲛ̅ⲛⲉⲛⲉⲓⲟⲧⲉ
  ⲉⲃⲟⲗ ϩⲛ̅ ⲕⲏⲙⲉ. ⲁ ⲡϫⲟⲉⲓⲥ ⲧⲣⲉⲩⲟⲩⲱϩ ϩⲙ̅ ⲡⲉⲓ̈ⲙⲁ. <span style=
  "color:#b00e23">(ⲑ̅)</span> ⲁⲩⲱ ⲁⲩⲣ̅ⲡⲱⲃϣ̅ ⲙ̅ⲡϫⲟⲉⲓⲥ ⲡⲉⲩⲛⲟⲩⲧⲉ. ⲁ ⲡϫⲟⲉⲓⲥ ⲧⲁⲁⲩ
  ⲉϩⲣⲁⲓ̈ ⲉⲧⲟⲟⲧϥ̅ ⲛ̅ⲥⲓⲥⲁⲣⲁ. ⲡⲁⲣⲭⲏⲥⲧⲣⲁⲧⲏⲅⲟⲥ ⲛ̅ⲓⲁⲃⲓⲥ. ⲡⲣ̅ⲣⲟ ⲛ̅ⲁⲥⲱⲣ. ⲁⲩⲱ ⲉϩⲣⲁⲓ̈
  ⲉⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩⲱ ⲉϩⲣⲁⲓ̈ ⲉⲧⲟⲟⲧϥ̅ ⲙ̅ⲡⲣ̅ⲣⲟ ⲙ̅ⲙⲱⲁⲃ. ⲁϥⲙⲓ̈ϣⲉ ⲛⲙ̅ⲙⲁⲩ.
  <span style="color:#b00e23">(ⲓ̅)</span> ⲁⲩⲱ {ⲁⲩⲱ} ⲁⲩⲱϣ ⲉⲃⲟⲗ ⲉϩⲣⲁⲓ̈ ⲉⲡϫⲟⲉⲓⲥ.
  ⲉⲩϫⲱ ⲙ̅ⲙⲟⲥ. ϫⲉ ⲁⲛⲉⲣⲛⲟⲃⲉ. ϫⲉ ⲁⲛⲕⲱ ⲛ̅ⲥⲱⲛ ⲙ̅ⲡϫⲟⲉⲓⲥ. ⲁⲩⲱ ⲁⲛⲣ̅ϩⲙ̅ϩⲁⲗ ⲛ̅ⲛⲉⲃⲁϩⲁⲗⲓⲙ.
  ⲙⲛ̅ ⲛⲉⲙⲁ ⲛ̅ϣⲏⲛ. ⲧⲉⲛⲟⲩ ϭⲉ ⲛⲟⲩϩⲙ̅ ⲙ̅ⲙⲟⲛ ⲉⲧⲟⲟⲧⲟⲩ ⲛ̅ⲛⲉⲛϫⲁϫⲉ. ⲁⲩⲱ ⲧⲉⲛⲛⲁⲣ̅ϩⲙ̅ϩⲁⲗ
  ⲛⲁⲕ. <span style="color:#b00e23">(ⲓ̅ⲁ̅)</span> ⲁ ⲡϫⲟⲉⲓⲥ ⲇⲉ ϫⲟⲟⲩ ⲛ̅ϩⲓⲉⲣⲟⲃⲁⲁⲗ.
  ⲙⲛ̅ ⲃⲁⲣⲁⲕ. ⲙⲛ̅ ⲓⲉⲫⲑⲁⲉ. ⲙⲛ̅ ⲥⲁⲙⲟⲩⲏⲗ. ⲁⲩⲱ ⲁϥⲛⲉϩⲙ̅ ⲧⲏⲩⲧⲛ̅ ⲛ̅ⲧⲟⲟⲧⲟⲩ ⲛ̅ⲛⲉⲧⲛ̅ϫⲁϫⲉ
  ⲉⲧⲕⲱⲧⲉ ⲉⲣⲱⲧⲛ̅. ⲁⲩⲱ ⲛⲉⲧⲉⲧⲛ̅ϣⲟⲟⲡ ⲡⲉ. ⲉⲧⲉⲧⲛ̅ⲥⲙⲟⲛⲧ. <span style=
  "color:#b00e23">(ⲓ̅ⲃ̅)</span> ⲁⲧⲉⲧⲛ̅ⲛⲁⲩ ⲇⲉ ϫⲉ ⲛⲁⲁⲥ ⲡⲣ̅ⲣⲟ ⲛ̅ⲛⲉϣⲏⲣⲉ ⲛ̅ⲁⲙⲙⲱⲛ
  ⲁϥⲉⲓ ⲉϫⲛ̅ ⲧⲏⲩⲧⲛ̅. ⲡⲉϫⲏⲧⲛ̅. ϫⲉ ⲛ̅ⲧⲉⲛⲛⲁϭⲱ ⲁⲛ ϩⲓ̈ⲛⲁⲓ̈. ⲁⲗⲗⲁ ⲟⲩⲛ̅ ⲟⲩⲣ̅ⲣⲟ ⲉϫⲱⲛ
  ⲉⲡϫⲟⲉⲓⲥ ⲡⲉⲛⲛⲟⲩⲧⲉ ⲡⲉ ⲡⲉⲛⲣ̅ⲣⲟ. <span style="color:#b00e23">(ⲓ̅ⲅ̅)</span> ⲧⲉⲛⲟⲩ
  ϭⲉ ⲉⲓⲥ ⲡⲣ̅ⲣⲟ ⲛ̅ⲧⲁⲧⲉⲧⲛ̅ⲥⲟⲧⲡϥ̅ ⲛⲏⲧⲛ̅. ⲉⲓⲥ ⲡϫⲟⲉⲓⲥ ⲁϥϯ ⲛ̅ⲟⲩⲣ̅ⲣⲟ ⲉϫⲛ̅ ⲧⲏⲩⲧⲛ̅.
  <span style="color:#b00e23">(ⲓ̅ⲇ̅)</span> ⲁⲣⲓ̈ϩⲟⲧⲉ ⲛ̅ϩⲏⲧϥ̅ ⲙ̅ⲡϫⲟⲉⲓⲥ
  ⲛ̅ⲧⲉⲧⲛ̅ⲣ̅ϩⲙ̅ϩⲁⲗ ⲛⲁϥ. ⲛ̅ⲧⲉⲧⲛ̅ⲥⲱⲧⲙ̅ ⲛ̅ⲥⲁ ⲡⲉϥϩⲣⲟⲟⲩ. ⲛ̅ⲧⲉⲧⲛ̅ⲧⲙ̅ϯⲧⲱⲛ. ⲙⲛ̅ ⲧⲧⲁⲡⲣⲟ
  ⲙ̅ⲡϫⲟⲉⲓⲥ. ⲁⲩⲱ ⲛ̅ⲧⲱⲧⲛ̅ ⲙⲛ̅ ⲡⲉⲧⲛ̅ⲣ̅ⲣⲟ. ⲉⲧⲛⲁⲣ̅ⲣⲟ (sic) ⲉϫⲛ̅ ⲧⲏⲩⲧⲛ̅. ⲛ̅ⲧⲉⲧⲛ̅ϣⲱⲡⲉ
  ⲉⲧⲉⲧⲛⲟⲩⲏϩ ⲛ̅ⲥⲁ ⲡϫⲟⲉⲓⲥ. <span style="color:#b00e23">(ⲓ̅ⲉ̅)</span>
  ⲉⲧⲉⲧⲛ̅ϣⲁⲛⲧⲙ̅ⲥⲱⲧⲙ̅ ⲇⲉ ⲛ̅ⲥⲁ ⲡⲉϩⲣⲟⲟⲩ ⲙ̅ⲡϫⲟⲉⲓⲥ. ⲁⲩⲱ ⲛ̅ⲧⲉⲧⲛ̅ϯⲧⲱⲛ ⲙⲛ̅ ⲧⲧⲁⲡⲣⲟ
  ⲙ̅ⲡϫⲟⲉⲓⲥ. ⲧϭⲓϫ ⲙ̅ⲡϫⲟⲉⲓⲥ ⲛⲁϣⲱⲡⲉ ⲉϫⲛ̅ ⲧⲏⲩⲧⲛ̅ ⲁⲩⲱ ⲉϫⲛ̅ ⲡⲉⲧⲛⲣⲣⲟ. <span style=
  "color:#b00e23">(ⲓ̅ⲋ̅)</span> ⲧⲉⲛⲟⲩ ϭⲉ ⲁϩⲉⲣⲁⲧ ⲧⲏⲩⲧⲛ̅ ⲛ̅ⲧⲉⲧⲛ̅ⲛⲁⲩ ⲉⲡⲉⲓ̈ⲛⲟϭ
  ⲛ̅ϣⲁϫⲉ ⲡⲁⲓ̈ ⲉⲧⲉⲣⲉ ⲡϫⲟⲉⲓⲥ ⲛⲁⲁⲁϥ ⲙ̅ⲡϩⲁⲁⲧⲉ ⲉⲃⲟⲗ ⲛ̅ⲛⲉⲧⲛ̅ⲃⲁⲗ. <span style=
  "color:#b00e23">(ⲓ̅ⲍ̅)</span> ⲙⲏ ⲙ̅ⲡⲱϩⲥ ⲙ̅ⲡⲉⲥⲟⲩⲟ ⲁⲛ ⲡⲉ ⲡⲟⲟⲩ. ⲉⲓⲥ ϩⲏⲏⲧⲉ
  ϯⲉⲡⲓⲕⲁⲗⲉⲓ ⲙ̅ⲡϫⲟⲉⲓⲥ ⲛϥ̅ϯ. ⲛ̅ⲟⲩϩⲣⲟⲟⲩ. ⲙⲛ̅ ⲟⲩϩⲟⲩⲙⲡⲉ. ⲛ̅ⲧⲉⲧⲛ̅ⲉⲓⲙⲉ. ⲁⲩⲱ
  ⲛ̅ⲧⲉⲧⲛ̅ⲛⲁⲩ. ϫⲉ ⲧⲉⲧⲛ̅ⲕⲁⲕⲓⲁ. ⲛ̅ⲧⲁⲧⲉⲧⲛ̅ⲁⲁⲥ. ⲟⲩⲛⲟϭ ⲧⲉ ⲙ̅ⲡⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ.
  ⲉⲁⲧⲉⲧⲛ̅ⲉⲧⲓ ⲛ̅ⲟⲩⲣ̅ⲣⲟ ⲉϫⲛ̅ ⲧⲏⲩⲧⲛ̅ <span style="color:#b00e23">(ⲓ̅ⲏ̅)</span> ⲁⲩⲱ
  ⲥⲁⲙⲟⲩⲏⲗ ⲁϥⲉⲡⲓⲕⲁⲗⲉⲓ ⲙ̅ⲡϫⲟⲉⲓⲥ ⲁ ⲡϫⲟⲉⲓⲥ ϯ ⲛ̅ϩⲉⲛϩⲣⲟⲟⲩ. ⲙⲛ̅ ⲟⲩϩⲟⲩⲙⲡⲉ. ⲙ̅ⲡⲉϩⲟⲟⲩ
  ⲉⲧⲙ̅ⲙⲁⲩ. ⲡⲗⲁⲟⲥ ⲇⲉ ⲧⲏⲣϥ̅ ⲁⲩⲣ̅ϩⲟⲧⲉ ⲛ̅ϩⲏⲧϥ̅ ⲙ̅ⲡϫⲟⲉⲓⲥ ⲉⲙⲁⲧⲉ. ⲁⲩⲱ ϩⲁⲑⲏ ⲛ̅ⲥⲁⲙⲟⲩⲏⲗ.
  <span style="color:#b00e23">(ⲓ̅ⲑ̅)</span> ⲡⲉϫⲉ ⲡⲗⲁⲟⲥ ⲧⲏⲣϥ̅ ⲉϩⲟⲩⲛ ϩⲛ̅ ⲥⲁⲙⲟⲩⲏⲗ.
  ϫⲉ ϣⲗⲏⲗ ⲛ̅ⲧⲟⲕ ⲉϫⲛ̅ ⲛⲉⲕϩⲙ̅ϩⲁⲗ. ⲉϩⲣⲁⲓ̈ ⲉⲡϫⲟⲉⲓⲥ ⲡⲉⲛⲛⲟⲩⲧⲉ ϫⲉ ⲛ̅ⲛⲉⲛⲙⲟⲩ. ⲉⲃⲟⲗ ϫⲉ
  ⲁⲛⲟⲩⲱϩ ⲉϩⲣⲁⲓ̈ ⲉϫⲛ̅ ⲛⲉⲛⲛⲟⲃⲉ ⲧⲏⲣⲟⲩ ⲁⲩⲱ ⲉϫⲛ̅ ⲧⲉⲛⲕⲁⲕⲓⲁ ⲉⲁⲛⲉⲧⲓ ⲛ̅ⲟⲩⲣ̅ⲣⲟ ⲉϫⲱⲛ.
  <span style="color:#b00e23">(ⲕ̅)</span> ⲡⲉϫⲉ ⲥⲁⲙⲟⲩⲏⲗ ⲉϩⲟⲩⲛ ϩⲙ̅ ⲗⲁⲟⲥ ϫⲉ
  ⲙ̅ⲡⲉⲣⲣ̅ϩⲟⲧⲉ ⲛ̅ⲧⲱⲧⲛ̅. ϫⲉ ⲁⲧⲉⲧⲛ̅ⲉⲓⲣⲉ ⲛ̅ⲧⲉⲓ̈ⲕⲁⲕⲓⲁ ⲧⲏⲣⲥ̅. ⲡⲗⲏⲛ ⲙ̅ⲡⲉⲣⲡⲱϣⲥ̅ ⲉⲃⲟⲗ
  ⲉⲥⲁϩⲉ ⲧⲏⲩⲧⲛ̅ ⲉⲃⲟⲗ ⲙ̅ⲡϫⲟⲉⲓⲥ. ⲁⲗⲗⲁ ⲁⲣⲓ̈ϩⲙ̅ϩⲁⲗ ⲙ̅ⲡϫⲟⲉⲓⲥ ϩⲙ̅ ⲡⲉⲧⲛ̅ϩⲏⲧ ⲧⲏⲣϥ̅.
  <span style="color:#b00e23">(ⲕ̅ⲁ̅)</span> ⲉⲧⲙ̅ⲃⲱⲕ ⲉⲟⲩⲉϩⲧⲏⲩⲧⲛ̅. ⲛ̅ⲥⲁ
  ⲛⲉⲧⲛ̅ⲥⲉϣⲟⲟⲡ ⲁⲛ. ⲉⲛⲥⲉⲛⲁⲉϣⲉⲣ ⲗⲁⲁⲩ ⲁⲛ ⲛ̅ϩⲱⲃ. ⲁⲩⲱ ⲛ̅ⲥⲉⲛⲁⲉϣⲛⲉϩⲙ̅ ⲧⲏⲩⲧⲛ̅ ⲁⲛ.
  ⲛ̅ϩⲉⲛⲛⲟⲩⲧⲉ ⲅⲁⲣ ⲁⲛ ⲛⲉ. <span style="color:#b00e23">(ⲕ̅ⲃ̅)</span> ϫⲉ ⲙ̅ⲡϫⲟⲉⲓⲥ
  ⲛⲁⲕⲱ ⲛ̅ⲥⲱϥ ⲁⲛ ⲙ̅ⲡⲉϥⲗⲁⲟⲥ. ⲉⲧⲃⲉ ⲡⲉϥⲛⲟϭ ⲛ̅ⲣⲁⲛ. ϫⲉ ⲛ̅ⲑⲉ ⲛ̅ⲧⲁ ⲡϫⲟⲉⲓⲥ ⲉⲓⲣⲉ. ⲁϥϣⲉⲡ
  ⲧⲏⲩⲧⲛ̅ ⲉⲣⲟϥ. ⲉⲧⲃⲉ ⲡⲉϥⲛⲟϭ ⲛ̅ⲣⲁⲛ. ⲉⲩⲗⲁⲟⲥ ⲛⲁϥ. <span style=
  "color:#b00e23">(ⲕ̅ⲅ̅)</span> ⲁⲛⲟⲕ ϩⲱ ⲛ̅ⲛⲉⲥϣⲱⲡⲉ. ⲙ̅ⲙⲟⲓ̈ ⲉⲣ̅ⲛⲟⲃⲉ ⲉⲡϫⲟⲉⲓⲥ.
  ⲉⲕⲁⲧⲟⲟⲧ ⲉⲃⲟⲗ. ⲁϫⲉⲛ ϣⲗⲏⲗ ⲉϩⲣⲁⲓ̈ ⲉϫⲛ̅ ⲧⲏⲩⲧⲛ̅. ⲁⲗⲗⲁ ϯⲛⲁⲉⲣϩⲙ̅ϩⲁⲗ ⲙ̅ⲡϫⲟⲉⲓⲥ.
  ⲛ̅ⲧⲁⲧⲥⲁⲃⲱⲧⲛ̅ ⲉⲧⲉϩⲓ̈ⲏ ⲉⲧⲛⲁⲛⲟⲩⲥ ⲁⲩⲱ ⲉⲧⲥⲟⲩⲧⲱⲛ. <span style=
  "color:#b00e23">(ⲕ̅ⲇ̅)</span> ⲡⲗⲏⲛ ⲁⲣⲓ̈ϩⲟⲧⲉ ⲛ̅ϩⲏⲧϥ̅ ⲙ̅ⲡϫⲟⲉⲓⲥ. ⲛ̅ⲧⲉⲧⲛ̅ⲣ̅ϩⲙ̅ϩⲁⲗ
  ⲛⲁϥ ϩⲛ̅ ⲟⲩⲙⲉ. ⲁⲩⲱ ϩⲙ̅ ⲡⲉⲧⲛ̅ϩⲏⲧ ⲧⲏⲣϥ̅. ϫⲉ ⲁⲧⲉⲧⲛ̅ⲛⲁⲩ ⲉⲛⲉϣⲡⲏⲣⲉ ⲛ̅ⲧⲁϥⲁⲁⲩ
  ⲛⲙ̅ⲙⲏⲧⲛ̅. <span style="color:#b00e23">(ⲕ̅ⲉ̅)</span> ⲁⲩⲱ ϩⲛ̅ ⲟⲩⲕⲁⲕⲓⲁ.
  ⲉⲧⲉⲧⲛ̅ϣⲁⲛⲉⲣⲛⲟⲃⲉ ⲛ̅ⲧⲱⲧⲛ̅. ⲙⲛ̅ ⲡⲉⲧⲉⲛⲣ̅ⲣⲟ. ⲡϫⲟⲉⲓⲥ ⲛⲁⲉⲓⲛⲉ ⲉϫⲛ̅ ⲧⲏⲩⲧⲛ̅
  ⲛ̅ⲛⲉⲧⲛ̅ϫⲁϫⲉ.
  <h3 id="first_samuel13">13</h3><span style="color:#b00e23">(ⲁ̅)</span>
  <span style="color:#b00e23">(ⲃ̅)</span> ⲁⲩⲱ ⲥⲁⲟⲩⲗ. ⲁϥⲥⲱⲧⲡ̅ ⲛⲁϥ ⲙ̅ⲙⲁⲁⲃ ⲛ̅ϣⲉ
  ⲛ̅ⲣⲱⲙⲉ. ⲉⲃⲟⲗ ϩⲛ̅ ⲛⲉⲣⲱⲙⲉ ⲙ̅ⲡⲓⲏ̅ⲗ̅. ϫⲟⲩⲱⲧ ⲇⲉ ⲛ̅ϣⲉ ⲛ̅ⲣⲱⲙⲉ. ⲛⲉⲩⲟⲩⲏϩ ⲛ̅ⲥⲁ
  ⲥ&lt;�ⲁ&gt;ⲟⲩⲗ ϩⲙ̅ ⲙⲁⲭⲙⲁⲥ. ⲁⲩⲱ ϩⲙ̅ ⲡⲧⲟⲟⲩ ⲛ̅ⲃⲁⲓⲑⲏⲗ. ⲁⲩⲱ ⲙⲏⲧ ⲛ̅ϣⲉ ⲛ̅ⲣⲱⲙⲉ.
  ⲛⲉⲩϣⲟⲟⲡ ⲙⲛ̅ ⲓ̈ⲱⲛⲁⲑⲁⲛ ϩⲛ̅ ⲅⲁⲃⲁⲁ. ⲛ̅ⲃⲉⲛⲓⲁⲙⲓⲛ. ⲡⲕⲉϣⲱϫⲡ̅ ⲇⲉ ⲙ̅ⲡⲗⲁⲟⲥ. ⲁϥϫⲟⲟⲩⲥⲟⲩ
  ⲉϩⲣⲁⲓ̈. ⲡⲟⲩⲁ ⲡⲟⲩⲁ ⲉⲡⲉϥⲙⲁ ⲛ̅ϣⲱⲡⲉ. <span style="color:#b00e23">(ⲅ̅)</span>
  ⲓ̈ⲱⲛⲁⲑⲁⲛ ⲇⲉ ⲁϥⲡⲁⲧⲁⲥⲥⲉ ⲛ̅ⲁⲥⲓⲃ. ⲡⲁⲗⲗⲟⲫⲩⲗⲟⲥ. ⲡⲉⲧⲟⲩⲏϩ ϩⲙ̅ ⲡⲃⲟⲩⲛⲟⲥ. ⲁⲩⲱ
  ⲛ̅ⲁⲗⲗⲟⲫⲩⲗⲟⲥ ⲁⲩⲥⲱⲧⲙ̅. ⲥⲁⲟⲩⲗ ⲇⲉ ⲁϥⲥⲁⲗⲡⲓⲍⲉ ⲛ̅ⲟⲩⲥⲁⲗⲡⲓⲅⲝ. ⲉⲃⲟⲗ ϩⲙ̅ ⲡⲕⲁϩ ⲧⲏⲣϥ̅ ⲉϥϫⲱ
  ⲙ̅ⲙⲟⲥ. ϫⲉ ⲛ̅ϩⲙ̅ϩⲁⲗ ⲁⲩⲁⲑⲉⲧⲉⲓ. ⲁⲩϥⲓ̈ ϫⲱⲟⲩ. <span style=
  "color:#b00e23">(ⲇ̅)</span> ⲁⲩⲱ ⲡⲓⲏ̅ⲗ̅ ⲧⲏⲣϥ̅ ⲁⲩⲥⲱⲧⲙ̅ ϫⲉ ⲥⲁⲟⲩⲗ. ⲁϥⲡⲁⲧⲁⲥⲥⲉ
  ⲛ̅ⲁⲥⲓⲃ ⲡⲁⲗⲗⲟⲫⲩⲗⲟⲥ ⲁϥⲃⲟⲧϥ̅ ⲉⲃⲟⲗ. ⲁⲩⲱ ⲁⲩϯ ϣⲓ̈ⲡⲉ ⲛ̅ⲛ̅&lt;�ⲁ&gt;ⲗⲗⲟⲫⲩⲗⲟⲥ. ⲡⲗⲁⲟⲥ
  ⲇⲉ ⲁϥⲱϣ ⲉⲃⲟⲗ ⲉⲧⲣⲉⲩⲟⲩⲁϩⲟⲩ. ⲛ̅ⲥⲁ ⲥⲁⲟⲩⲗ ϩⲛ̅ ⲅⲁⲗⲅⲁⲗⲁ. <span style=
  "color:#b00e23">(ⲉ̅)</span> ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲥⲱⲟⲩϩ ⲉϩⲟⲩⲛ ⲉⲩⲡⲟⲗⲩⲙⲟⲥ. ⲉⲙⲓ̈ϣⲉ
  ⲙⲛ̅ ⲡⲓⲏ̅ⲗ̅. ⲁⲩⲧⲱⲟⲩⲛ ⲁⲩⲃⲱⲕ ⲉⲣⲱϥ ⲙ̅ⲡⲓⲏ̅ⲗ̅ ⲛ̅ϭⲓ ϣⲟⲙⲛ̅ⲧ. ⲛ̅ⲧⲃⲁ ⲛ̅ϩⲁⲣⲙⲁ. ⲁⲩⲱ ⲥⲟⲟⲩ
  ⲛ̅ϣⲟ ⲛ̅ϩⲓⲡⲡⲉⲩⲥ. ⲁⲩⲱ ⲡⲉⲩⲗⲁⲟⲥ. ⲉϥⲟ ⲛ̅ⲑⲉ ⲙ̅ⲡϣⲱ ⲛ̅ⲑⲁⲗⲁⲥⲥⲁ ϩⲛ̅ ⲧⲉϥⲁϣⲏ. ⲁⲩⲉⲓ.
  ⲁⲩⲧⲁⲁⲩ ⲉϩⲣⲁⲓ̈ ⲉⲙⲁⲭⲙⲁⲥ. ⲙ̅ⲡⲉⲙⲧⲟ ⲉⲃⲟⲗ ⲛ̅ⲃⲏⲑⲟⲣⲟⲛ ⲙ̅ⲡⲉϥⲣⲏⲥ. <span style=
  "color:#b00e23">(ⲋ̅)</span> ⲁⲩⲱ ⲛ̅ⲣⲱⲙⲉ ⲙ̅ⲡⲓⲏ̅ⲗ̅ ⲁⲩⲛⲁⲩ ϫⲉ ⲛ̅ⲥⲉⲛⲁⲉϣϭⲙ̅ϭⲟⲙ ⲁⲛ
  ⲉⲁϩⲉⲣⲁⲧⲟⲩ ⲉⲣⲟⲟⲩ. ⲡⲗⲁⲟⲥ ⲙ̅ⲡⲓⲏ̅ⲗ̅ ⲁⲩϩⲟⲡⲟⲩ ϩⲛ̅ ⲙ̅ϩⲁⲁⲩ. ⲁⲩⲱ ϩⲛ̅ ⲛⲉⲃⲏⲃ. ⲁⲩⲱ ϩⲛ̅
  ⲛⲉϩⲓ̈ⲉⲓⲧ. ⲙⲛ̅ ⲛⲉϣⲏⲓ̈. <span style="color:#b00e23">(ⲍ̅)</span> ⲛⲉⲧⲛⲁⲡⲱⲧ ⲇⲉ
  ⲁⲩϫⲓ̈ⲟⲟⲣ ⲙ̅ⲡⲓⲟⲣⲇⲁⲛⲏⲥ. ⲁⲩⲃⲱⲕ ⲉϩⲣⲁⲓ̈ ⲉⲡⲕⲁϩ ⲛ̅ⲅⲁⲇ. ⲙⲛ̅ ⲅⲁⲗⲁⲁⲇ. ⲥⲁⲟⲩⲗ ⲇⲉ ⲉⲧⲓ
  ⲛⲉϥϩⲛ̅ ⲅⲁⲗⲅⲁⲗⲁ. ⲡⲗⲁⲟⲥ ⲧⲏⲣϥ̅ ⲉⲧⲟⲩⲏϩ ⲛ̅ⲥⲱϥ ⲁⲩϣⲧⲟⲣⲧⲣ̅. <span style=
  "color:#b00e23">(ⲏ̅)</span> ⲁⲩⲱ ⲡⲥⲁϣϥ ⲛ̅ϩⲟⲟⲩ. ⲁⲩⲟⲩⲱ. ⲛ̅ⲧⲙⲛ̅ⲧⲙⲉⲧⲣⲉ. ⲛ̅ⲑⲉ ⲛ̅ⲧⲁ
  ⲥⲁⲙⲟⲩⲏⲗ ϫⲟⲟⲥ ⲛⲁϥ. <span style="color:#b00e23">(ⲑ̅)</span> ⲡⲉϫⲉ ⲥⲁⲟⲩⲗ. ϫⲉ
  ⲁⲩⲉⲓⲥ ⲛ̅ⲧⲁⲧⲁⲗⲟ ⲉϩⲣⲁⲓ̈ ⲛ̅ⲛⲉϭⲗⲓⲗ. ⲙⲛ̅ ⲛⲉⲑⲩⲥⲓⲁ ⲛ̅ⲓ̈ⲣⲏⲛⲓⲕⲟⲛ. ⲁⲩⲱ ⲥⲁⲟⲩⲗ ⲁϥⲧⲁⲗⲟ
  ⲉϩⲣⲁⲓ̈ ⲙ̅ⲡϩⲟⲗⲟⲕⲁⲩⲧⲱⲙⲁ. <span style="color:#b00e23">(ⲓ̅)</span> ⲛ̅ⲧⲉⲣⲉϥⲟⲩⲱ ⲇⲉ
  ⲉϥⲧⲁⲗⲟ ⲉϩⲣⲁⲓ̈ ⲙ̅ⲡϩⲟⲗⲟⲕⲁⲩⲧⲱⲙⲁ. ⲥⲁⲙⲟⲩⲏⲗ ⲁϥⲓ̈. ⲁⲩⲱ ⲥⲁⲟⲩⲗ ⲁϥⲓ̈ ⲉⲃⲟⲗ ϩⲏⲧϥ̅
  ⲉⲧⲣⲉϥⲥⲙⲟⲩ ⲉⲣⲟϥ. <span style="color:#b00e23">(ⲓ̅ⲁ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁϥ ϫⲉ
  ⲛ̅ⲧⲁⲕⲣⲟⲩ. ⲡⲉϫⲉ ⲥⲁⲟⲩⲗ. ϫⲉ ⲉⲃⲟⲗ ϫⲉ ⲁⲓ̈ⲛⲁⲩ. ϫⲉ ⲡⲗⲁⲟⲥ ⲁϥⲃⲱⲕ. ⲁϥⲕⲁⲁⲧ ⲁⲩⲱ ⲛ̅ⲧⲟⲕ
  ⲙ̅ⲡⲉⲕⲉⲓ ⲛⲁⲓ̈ ⲕⲁⲧⲁ ⲡⲧⲱϣ ⲛ̅ⲛⲉϩⲟⲟⲩ. ⲛ̅ⲑⲉ ⲛ̅ⲧⲁⲕⲉⲣⲙⲛ̅ⲧⲣⲉ ⲛⲁⲓ̈. ⲁⲩⲱ ⲛ̅ⲁⲗⲗⲟⲫⲩⲗⲟⲥ.
  ⲁⲩⲥⲱⲟⲩϩ ⲉⲙⲁⲭⲙⲁⲥ. <span style="color:#b00e23">(ⲓ̅ⲃ̅)</span> ⲁⲓ̈ϫⲟⲟⲥ ϫⲉ ⲧⲉⲛⲟⲩ
  ⲛ̅ⲁⲗⲗⲟⲫⲩⲗⲟⲥ. ⲛⲁⲉⲓ ⲛⲁⲓ̈ ⲉϩⲣⲁⲓ̈ ⲉⲅⲁⲗⲅⲁⲗⲁ. ⲉⲙⲡⲓⲧⲉⲃϩ ⲡϩⲟ ⲙ̅ⲡϫⲟⲉⲓⲥ. ⲁⲓ̈ⲉⲅⲕⲣⲁⲧⲉⲩⲉ
  ⲙ̅ⲙⲟⲓ̈ ⲁⲓ̈ⲧⲁⲗⲟ ⲛ̅ⲛⲉϭⲗⲓⲗ ⲉϩⲣⲁⲓ̈. <span style="color:#b00e23">(ⲓ̅ⲅ̅)</span>
  ⲡⲉϫⲉ ⲥⲁⲙⲟⲩⲏⲗ ⲇⲉ ⲉϩⲟⲩⲛ ϩⲛ̅ ⲥⲁⲟⲩⲗ. ϫⲉ ⲙ̅ⲡⲉⲕϯϩⲏⲩ ⲉⲃⲟⲗ ϫⲉ ⲙ̅ⲡⲉⲕϩⲁⲣⲉϩ ⲉⲧⲁⲉⲛⲧⲟⲗⲏ.
  ⲛ̅ⲧⲁ ⲡϫⲟⲉⲓⲥ ϩⲱⲛ ⲙ̅ⲙⲟⲥ ⲉⲧⲟⲟⲧⲕ̅. ⲁⲩⲱ ⲧⲉⲛⲟⲩ. ⲛ̅ⲑⲉ ⲛ̅ⲧⲁ ⲡϫⲟⲉⲓⲥ ⲥⲃ̅ⲧⲉ ⲧⲉⲕⲙⲛ̅ⲧⲣ̅ⲣⲟ.
  ⲉⲧⲣⲉⲥϣⲱⲡⲉ ⲛⲁⲕ ϣⲁⲃⲟⲗ ⲉϫⲙ̅ ⲡⲓⲏ̅ⲗ̅. <span style="color:#b00e23">(ⲓ̅ⲇ̅)</span>
  ⲧⲉⲛⲟⲩ ϭⲉ ⲧⲉⲕⲙⲛ̅ⲧⲣ̅ⲣⲟ ⲛ̅ⲥⲁⲛⲁⲁϩⲉⲣⲁⲧⲥ̅ ⲁⲛ. ⲁⲩⲱ ⲡϫⲟⲉⲓⲥ ⲛⲁⲕⲱⲧⲉ ⲛⲁϥ ⲛ̅ⲥⲁ ⲟⲩⲣⲱⲙⲉ
  ⲕⲁⲧⲁ ⲡⲉϥϩⲏⲧ ⲛ̅ⲧⲉ ⲡϫⲟⲉⲓⲥ ϩⲱⲛ ⲉⲧⲟⲟⲧϥ̅. ⲉⲧⲣⲉϥⲣ̅ⲁⲣⲭⲱⲛ ⲉϫⲙ̅ ⲡⲉϥⲗⲁⲟⲥ. ⲉⲃⲟⲗ ϫⲉ
  ⲙ̅ⲡⲉⲕϩⲁⲣⲉϩ ⲉⲛⲉⲛⲧⲟⲗⲏ. ⲛ̅ⲧⲁ ⲡϫⲟⲉⲓⲥ ϩⲱⲛ ⲙ̅ⲙⲟⲟⲩ ⲉⲧⲟⲟⲧⲕ̅. <span style=
  "color:#b00e23">(ⲓ̅ⲉ̅)</span> ⲁⲩⲱ ⲥⲁⲙⲟⲩⲏⲗ ⲁϥⲧⲱⲟⲩⲛ ⲁϥⲙⲟⲟϣⲉ ⲉⲃⲟⲗ ϩⲛ̅ ⲅⲁⲗⲅⲁⲗⲁ
  ⲉϩⲣⲁⲓ̈ ⲉⲧⲉϥϩⲓ̈ⲏ. ⲡϣⲱϫⲡ̅ ⲇⲉ ⲙ̅ⲡⲗⲁⲟⲥ. ⲁⲩⲉⲓ ⲉϩⲣⲁⲓ̈ ⲉⲩⲟⲩⲏϩ ⲛ̅ⲥⲁ ⲥⲁⲟⲩⲗ.
  ⲉⲧⲣⲉⲩⲁⲡⲁⲛⲧⲁ ⲉⲡⲉⲩⲗⲁⲟⲥ ⲛ̅ⲣⲉϥⲡⲟⲗⲩⲙⲉⲓ ⲉⲁⲩⲉⲓ ⲉⲃⲟⲗ ϩⲛ̅ ⲅⲁⲗⲅⲁⲗⲁ. ⲉϩⲣⲁⲓ̈ ⲉⲕⲁⲃⲁⲁ ⲡⲕⲁϩ
  ⲛ̅ⲃⲉⲛⲓⲁⲙⲓⲛ. ⲁⲩⲱ ⲥⲁⲟⲩⲗ ⲁϥϭⲉⲙ ⲡϣⲓ̈ⲛⲉ ⲙ̅ⲡⲗⲁⲟⲥ. ⲛ̅ⲧⲁⲩϩⲉ ⲉⲣⲟϥ ⲛⲙ̅ⲙⲁϥ. ⲉⲩⲛⲁⲣ̅ⲥⲟⲟⲩ
  ⲛ̅ⲣⲱⲙⲉ. <span style="color:#b00e23">(ⲓ̅ⲋ̅)</span> ⲥⲁⲟⲩⲗ ⲇⲉ ⲙⲛ̅ ⲓ̈ⲱⲛⲁⲑⲁⲛ
  ⲡⲉϥϣⲏⲣⲉ. ⲁⲩⲱ ⲡⲗⲁⲟⲥ ⲛ̅ⲧⲁⲩϩⲉ ⲉⲣⲟϥ ⲛⲙ̅ⲙⲁⲩ. ⲁⲩϩⲙⲟⲟⲥ ϩⲛ̅ ⲅⲁⲃⲁⲁ. ⲡⲕⲁϩ ⲛ̅ⲃⲉⲛⲓⲁⲙⲓⲛ
  ⲁⲩⲣⲓⲙⲉ. ⲁⲩⲱ ⲛ̅ⲁⲗⲗⲟⲫⲩⲗⲟⲥ. ⲁⲩⲧⲁⲁⲩ ⲉϩⲣⲁⲓ̈ ⲉⲙⲁⲭⲙⲁⲥ. <span style=
  "color:#b00e23">(ⲓ̅ⲍ̅)</span> ⲛ̅ⲣⲉϥⲧⲁⲕⲟ ⲁⲩⲉⲓ ⲉⲃⲟⲗ ϩⲛ̅ ⲧⲥⲱϣⲉ ⲛ̅ⲛ̅ⲁⲗⲗⲟⲫⲩⲗⲟⲥ.
  ⲉⲩⲛⲁⲉⲣϣⲟⲙⲛ̅ⲧ ⲛ̅ⲉⲙⲗⲁϩ. ⲡⲟⲩⲁ ⲛ̅ⲛ̅ⲉⲙⲗⲁϩ. ⲉⲣⲉ ϩⲣⲁϥ ϭⲱϣⲧ̅ ⲉⲧⲉϩⲓ̈ⲏ ⲛ̅ⲧⲱⲫⲩⲣⲟⲛ. ⲉϫⲙ̅
  ⲡⲕⲁϩ ⲛ̅ⲥⲱⲅⲁⲣ. <span style="color:#b00e23">(ⲓ̅ⲏ̅)</span> ⲁⲩⲱ ⲡⲕⲉⲉⲙⲗⲁϩ. ⲉⲣⲉ
  ϩⲣⲁϥ ϭⲱϣⲧ̅ ⲉⲧⲉϩⲓ̈ⲏ ⲛ̅ⲃⲟⲑⲟⲣⲟⲛ. ⲁⲩⲱ ⲡⲕⲉⲉⲙ{ⲡ}ⲗⲁϩ ⲉⲣⲉ ϩⲣⲁϥ ϭⲱϣⲧ̅ ⲉⲧⲉϩⲓ̈ⲏ ⲛ̅ⲅⲁⲃⲁⲁ.
  ⲧⲉⲧⲛⲟⲩϫⲉ ⲉϩⲣⲁⲓ̈ ⲉⲅⲁⲓ̈ ⲛ̅ⲧⲉ ⲥⲁⲙⲓⲛ. <span style="color:#b00e23">(ⲓ̅ⲑ̅)</span>
  ⲙ̅ⲡⲟⲩϩⲉ ⲇⲉ ⲉϩⲁⲙⲕⲏⲗⲗⲉ ⲙ̅ⲡⲉⲛⲓ̈ⲡⲉ ϩⲙ̅ ⲡⲕⲁϩ ⲧⲏⲣϥ̅ ⲙ̅ⲡⲓⲏ̅ⲗ̅. ⲉⲧⲃⲉⲡⲁⲓ̈ ⲛ̅ⲁⲗⲗⲟⲫⲩⲗⲟⲥ
  ⲁⲩϫⲟⲟⲥ. ϫⲉ ⲛ̅ⲥⲉⲛⲁⲧⲁⲙⲓ̈ⲉ ⲥⲏϥⲉ ⲁⲛ. ⲛ̅ϭⲓ ⲛ̅ϩⲉⲃⲣⲁⲓ̈ⲟⲥ. ϩⲓ̈ ⲙⲉⲣⲉϩ. <span style=
  "color:#b00e23">(ⲕ̅)</span> ⲁⲩⲱ ⲡⲓⲏ̅ⲗ̅ ⲧⲏⲣϥ̅ ⲛⲉⲩⲛⲏⲩ ⲉϩⲣⲁⲓ̈ ⲉⲡⲕⲁϩ
  ⲛ̅ⲛ̅ⲁⲗⲗⲟⲫⲩⲗⲟⲥ. ⲉⲧⲣⲉ ⲡⲟⲩⲁ ⲡⲟⲩⲁ ⲱⲧϩ̅ ⲙ̅ⲡⲉϥⲟϩⲥ̅. ⲁⲩⲱ ⲡⲟⲩⲁ ⲡⲟⲩⲁ. ⲉⲧⲣⲉϥⲱⲧϩ̅
  ⲙ̅ⲡⲉϥⲕⲉⲗⲉⲃⲓⲛ. ⲙⲛ̅ ⲧⲉϥϩⲉⲗⲕⲟⲩ. ⲙⲛ̅ ⲡⲉϥⲥⲟⲧⲃⲉϥ ⲛ̅ⲉⲣϩⲱⲃ. <span style=
  "color:#b00e23">(ⲕ̅ⲁ̅)</span> ⲡϫⲱⲱⲗⲉ ⲇⲉ. ⲏ ⲡⲱϩⲥ̅. ⲛⲉⲁϥⲉⲓ ⲉⲃⲟⲗ ⲉⲟϩⲥϥ̅.
  ⲛⲉⲩⲥⲕⲉⲩⲏ ⲇⲉ. ⲛⲉⲣⲉ ⲧⲟⲃϩⲉ. ⲧⲟⲃϩⲉ. ⲛⲁⲉⲣϣⲟⲙ̅ⲧⲉ ⲛ̅ⲥⲁⲧⲉⲉⲣⲉ ⲛ̅ϩⲣⲏϣⲉ ⲁⲩⲱ ⲡⲕⲉⲗⲉⲃⲓⲛ ⲙⲛ̅
  ⲡⲟϩⲥ̅. ⲡⲉⲓ̈ϣⲓ̈ ⲛ̅ⲟⲩⲱⲧ ⲙ̅ⲙⲟⲟⲩ ⲡⲉ. <span style="color:#b00e23">(ⲕ̅ⲃ̅)</span>
  ⲁⲥϣⲱⲡⲉ ⲇⲉ ϩⲛ̅ ⲛⲉϩⲟⲟⲩ ⲙ̅ⲡⲡⲟⲗⲩⲙⲟⲥ ⲙ̅ⲙⲁⲭⲙⲁⲥ. ⲙ̅ⲡⲟⲩϩⲉ ⲉⲥⲏϥⲉ ϩⲓ̈ ⲙⲉⲣⲉϩ. ⲛ̅ⲧⲟⲟⲧϥ̅
  ⲙ̅ⲡⲗⲁⲟⲥ ⲧⲏⲣϥ̅. ⲉⲧⲙⲟⲟϣⲉ ⲙⲛ̅ ⲥⲁⲟⲩⲗ. ⲁⲩⲱ ⲙⲛ̅ ⲓ̈ⲱⲛⲁⲑⲁⲛ ⲡⲉϥϣⲏⲣⲉ. ⲁⲩϭⲓⲛⲉ ⲇⲉ. ⲛ̅ⲧⲉ
  ⲥⲁⲟⲩⲗ. ⲙⲛ̅ ⲓ̈ⲱⲛⲁⲑⲁⲛ ⲡⲉϥϣⲏⲣⲉ. <span style="color:#b00e23">(ⲕ̅ⲅ̅)</span>
  ⲓ̈ⲱⲛⲁⲑⲁⲛ ⲇⲉ ⲁϥⲉⲓ ⲉⲃⲟⲗ ϩⲙ̅ ⲡⲙⲏⲏϣⲉ ⲛ̅ⲛ̅ⲁⲗⲗⲟⲫⲩⲗⲟⲥ ϩⲙ̅ ⲡⲉⲕⲣⲟ ⲙ̅ⲙⲁⲭⲙⲁⲥ. ⲙ̅ⲡⲉϥⲧⲁⲙⲉ
  ⲡⲉϥⲉⲓⲱⲧ.
  <h3 id="first_samuel14">14</h3><span style="color:#b00e23">(ⲁ̅)</span> ⲁⲩⲱ
  ⲓ̈ⲱⲛⲁⲑⲁⲛ ⲡϣⲏⲣⲉ ⲛ̅ⲥⲁⲟⲩⲗ. ⲡⲉϫⲁϥ ⲙ̅ⲡⲉϥϩⲙ̅ϩⲁⲗ. ⲡⲉⲧϥⲓ̈ ⲛ̅ⲛⲉϥⲥⲕⲉⲩⲏ. ϫⲉ ⲁⲙⲟⲩ ⲛⲙ̅ⲙⲁⲓ̈
  ⲛ̅ⲧⲉⲛⲃⲱⲕ ⲉϩⲣⲁⲓ̈ ⲉⲙⲉⲥⲁⲃ. ⲛ̅ⲧⲉ ⲛ̅ⲁⲗⲗⲟⲫⲩⲗⲟⲥ. ⲧⲉⲧϩⲓ̈ ⲡⲉⲕⲣⲟ. <span style=
  "color:#b00e23">(ⲃ̅)</span> ⲥⲁⲟⲩⲗ ⲇⲉ ⲛⲉϥϩⲙⲟⲟⲥ. ϩⲓ̈ϫⲛ̅ ϩⲧⲏϥ ⲙ̅ⲡⲃⲟⲩⲛⲟⲥ ϩⲁ. ⲧⲃⲱ
  ⲛ̅ϩⲉⲣⲙⲁⲛ ⲉⲧϩⲉⲛ ⲙⲁⲅⲇⲟⲛ. ⲁⲩⲱ ⲛⲉⲣⲉ ⲁ ⲥⲟⲟⲩ ⲛ̅ϣⲉ ⲛ̅ⲣⲱⲙⲉ ⲛⲙ̅ⲙⲁϥ. <span style=
  "color:#b00e23">(ⲅ̅)</span> ⲁⲭⲓⲃ ⲡϣⲏⲣⲉ ⲛ̅ⲁⲭⲓⲇⲱⲃ. ⲡⲥⲟⲛ ⲛ̅ⲓⲱⲭⲁⲃⲏⲗ. ⲡϣⲏⲣⲉ
  ⲙ̅ⲫⲓⲛⲉⲉⲥ. ⲡϣⲏⲣⲉ ⲛ̅ϩⲏⲗⲓ̈ ⲡⲟⲩⲏⲏⲃ ⲙ̅ⲡⲛⲟⲩⲧⲉ. ⲉⲧϩⲉⲛ ⲥⲏⲗⲱ ⲛⲉϥϥⲓ̈ ⲙ̅ⲡⲉⲫⲟⲩⲇ. ⲁⲩⲱ
  ⲡⲗⲁⲟⲥ ⲛⲉϥⲥⲟⲟⲩⲛ ⲁⲛ. <span style="color:#b00e23">(ⲇ̅)</span> ϫⲉ ⲓ̈ⲱⲛⲁⲑⲁⲛ ⲁϥⲃⲱⲕ
  ⲉⲧⲙⲏⲧⲉ ⲛ̅ⲧⲉϩⲓ̈ⲏ. ⲉⲡⲙⲁ ⲛ̅ⲧⲁ ⲓ̈ⲱⲛⲁⲑⲁⲛ ⲟⲩⲉϣ ⲃⲱⲕ ⲉϩⲣⲁⲓ̈ ⲉⲣⲟϥ. ⲉⲡⲙⲏⲏϣⲉ
  ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩⲱ ⲛⲉⲣⲉ ⲟⲩⲕⲟⲟϩ ⲙ̅ⲡⲉⲧⲣⲁ. ϣⲟⲟⲡ ⲛ̅ⲥⲁ ⲡⲓ̈ⲥⲁ ⲁⲩⲱ ⲛ̅ⲥⲁ ⲡⲁⲓ̈. ⲡⲣⲁⲛ
  ⲇⲉ ⲙ̅ⲡⲟⲩⲁ ⲙ̅ⲙⲟⲟⲩ ⲡⲉ ⲃⲁⲥⲏⲥ. ⲁⲩⲱ ⲡⲣⲁⲛ ⲙ̅ⲡⲕⲉⲟⲩⲁ. ⲡⲉ ⲥⲉⲛⲉⲃⲉ <span style=
  "color:#b00e23">(ⲉ̅)</span> ⲧⲟⲩⲉⲓ ⲛ̅ⲛⲉϩⲓ̈ⲏ. ⲉⲥϫⲓ̈ ⲉⲡⲉⲙϩⲓ̈ⲧ. ⲉϩⲣⲁⲓ̈ ⲉⲙⲁⲭⲙⲁⲥ.
  ⲁⲩⲱ ⲧⲕⲉⲟⲩⲉⲓ. ⲉⲥϫⲓ̈ ϫⲓⲛ ⲡⲣⲏⲥ. ϣⲁ ⲉϩⲣⲁⲓ̈ ⲉⲅⲁⲃⲁⲁ. <span style=
  "color:#b00e23">(ⲋ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲙ̅ⲡⲉϥϩⲙ̅ϩⲁⲗ ⲡⲉⲧϥⲓ̈ ⲛ̅ⲛⲉϥⲥⲕⲏⲩⲉ. ϫⲉ
  ⲁⲙⲟⲩ ⲛ̅ⲧⲉⲛⲃⲱⲕ ⲉϩⲣⲁⲓ̈ ⲉⲙⲉⲥⲁⲫ ⲡⲙⲁ ⲛ̅ⲛⲓ̈ⲁⲧⲥⲃ̅ⲃⲉ. ⲁⲩⲱ ⲡⲉⲧⲉⲣⲉ ⲡϫⲟⲉⲓⲥ ⲛⲁⲁⲁϥ ⲛⲁⲛ. ϫⲉ
  ⲛⲉϥⲕⲏ ⲁⲛ ⲉϩⲣⲁⲓ̈ ⲙ̅ⲡϫⲟⲉⲓⲥ. ⲉⲧⲣⲉϥⲛⲟⲩϩⲙ̅ ⲙ̅ⲡⲉⲧϩⲏϣ ϩⲛ ϩⲁϩ. ⲏ ϩⲛ̅ ⲥⲉⲃⲕⲉ.
  <span style="color:#b00e23">(ⲍ̅)</span> ⲡⲉϫⲁϥ ⲛⲁϥ ⲛ̅ϭⲓ ⲡⲉⲧϥⲓ̈ ⲛ̅ⲛⲉⲥⲕⲏⲩⲉ. ϫⲉ
  ⲁⲣⲓ̈ ⲡⲉⲧⲉⲣⲉ ⲡⲉⲕϩⲏⲧ ⲟⲩⲁϣϥ̅ ⲧⲏⲣϥ̅ ⲉⲁⲁϥ. ⲉⲓⲥ ϩⲏⲏⲧⲉ ⲁⲛⲟⲕ ϯⲟⲩⲏϩ ⲛ̅ⲥⲱⲕ. ⲉⲣⲉ ⲡⲁϩⲏⲧ
  ⲧⲏϭ ⲉⲡⲉⲕϩⲏⲧ. <span style="color:#b00e23">(ⲏ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲛⲁϥ ϫⲉ ⲉⲓⲥ
  ϩⲏⲏⲧⲉ ⲁⲛⲟⲛ ⲉⲛⲛⲁⲃⲱⲕ ⲉⲣⲁⲧⲟⲩ ⲛ̅ⲛ̅ⲣⲱⲙⲉ. ⲛ̅ⲧⲉⲛⲙⲟⲟϣⲉ ⲉⲣⲟⲟⲩ <span style=
  "color:#b00e23">(ⲑ̅)</span> ⲉⲩϣⲁⲛϫⲟⲟⲥ ⲛⲁⲛ ϫⲉ ⲥⲁϩⲉ ⲧⲏⲩⲧⲛ̅ ⲉⲡⲓ̈ⲥⲁ. ϣⲁⲛⲧⲛ̅ϣⲁϫⲉ
  ⲛⲙ̅ⲙⲏⲧⲛ̅. ⲉⲛⲛⲉϭⲱ (sic) ϩⲁⲣⲓ̈ϩⲁⲣⲟⲛ. ⲛ̅ⲧⲉⲛⲧⲉⲙⲃⲱⲕ ⲉϫⲱⲟⲩ. <span style=
  "color:#b00e23">(ⲓ̅)</span> ⲉⲩϣⲁⲛϫⲟⲟⲥ ⲇⲉ ⲛⲁⲛ ⲇⲉ ⲁⲙⲏⲓ̈ⲧⲛ ⲛⲁⲛ ⲉϩⲣⲁⲓ̈. ⲉⲛⲛⲉⲃⲱⲕ
  (sic) ⲉϫⲱⲟⲩ. ϫⲉ ⲁ ⲡϫⲟⲉⲓⲥ ⲧⲁⲁⲩ ⲉϩⲣⲁⲓ̈ ⲉⲧⲟⲟⲧⲛ̅. ⲡⲁⲓ̈ ⲡⲉ ⲡⲙⲁⲉⲓⲛ ⲉⲧⲛⲁϣⲱⲡⲉ ⲛⲁⲛ.
  <span style="color:#b00e23">(ⲓ̅ⲁ̅)</span> ⲁⲩⲱ ⲛ̅ⲧⲟⲟⲩ ⲙ̅ⲡⲉⲥⲛⲁⲩ ⲁⲩⲃⲱⲕ ⲉϩⲣⲁⲓ̈
  ⲉⲙⲉⲥⲁⲫ. ⲡⲙⲁ ⲛ̅ⲛ̅ⲁⲗⲗⲟⲫⲩⲗⲟⲥ. ⲡⲉϫⲉ ⲛ̅ⲁⲗⲗⲟⲫⲩⲗⲟⲥ ⲛ̅ⲛⲉⲩⲉⲣⲏⲩ. ϫⲉ ⲉⲓⲥ ⲛ̅ϩⲉⲃⲣⲉⲟⲥ ⲁⲩⲉⲓ
  ⲉϩⲣⲁⲓ̈ ϩⲛ̅ ⲛⲉⲩⲃⲏⲃ. ⲛ̅ⲧⲁⲩⲗⲟϭⲟⲩ ⲛ̅ϩⲏⲧⲟⲩ. <span style=
  "color:#b00e23">(ⲓ̅ⲃ̅)</span> ⲁⲩⲱ ⲛ̅ⲣⲱⲙⲉ ⲙ̅ⲙⲉⲥⲁⲫ ⲉⲧⲉ ⲡⲉⲩⲙⲁ ⲛ̅ⲣⲟⲉⲓⲥ ⲡⲉ. ⲡⲉϫⲁⲩ
  ⲛ̅ⲓ̈ⲱⲛⲁⲑⲁⲛ. ⲙⲛ̅ ⲡⲉⲧϥⲓ̈ ⲛ̅ⲛⲉϥⲥⲕⲏⲩⲉ ⲉⲩϫⲱ ⲙ̅ⲙⲟⲥ ⲛⲁⲩ ϫⲉ ⲁⲙⲏⲉⲓⲧⲛ̅ ⲉϩⲣⲁⲓ̈ ϣⲁⲣⲟⲛ.
  ⲁⲩⲱ ⲧⲉⲛⲛⲁⲧⲁⲙⲱⲧⲛ̅ ⲉⲡⲉⲓ̈ϣⲁϫⲉ. ⲡⲉϫⲉ ⲓ̈ⲱⲛⲁⲑⲁⲛ ⲙ̅ⲡⲉⲧϥⲓ̈ ⲛ̅ⲛⲉϥⲥⲕⲉⲩⲏ. ϫⲉ ⲟⲩⲁϩⲕ
  ⲛ̅ⲥⲱⲓ. ϫⲉ ⲁ ⲡϫⲟⲉⲓⲥ ⲧⲁⲁⲩ ⲉϩⲣⲁⲓ̈ ⲉⲧⲟⲟⲧϥ̅ ⲙ̅ⲡⲓⲏ̅ⲗ̅. <span style=
  "color:#b00e23">(ⲓ̅ⲅ̅)</span> ⲁⲩⲱ ⲓ̈ⲱⲛⲁⲑⲁⲛ ⲁϥⲃⲱⲕ ⲛⲁⲩ (sic) ⲉϩⲣⲁⲓ̈ ⲉⲣⲉ ⲧⲟⲟⲧϥ̅.
  ⲙⲛ̅ⲣⲁⲧϥ̅ ⲧⲁϫⲣⲏⲩ. ⲉⲣⲉ ⲡⲉⲧϥⲓ̈ ⲛ̅ⲛⲉϥⲥⲕⲏⲩⲉ ⲟⲩⲏϩ ⲛ̅ⲥⲱϥ. ⲛ̅ⲁⲗⲗⲟⲫⲩⲗⲟⲥ ⲁⲩⲉⲓⲟⲣⲙ̅ ⲛ̅ⲥⲁ
  ⲡϩⲟ ⲛ̅ⲓ̈ⲱⲛⲁⲑⲁⲛ. ⲓ̈ⲱⲛⲁⲑⲁⲛ ⲇⲉ ⲁϥϩⲓ̈ⲟⲩⲉ ⲛ̅ⲥⲱⲟⲩ. ⲡⲉⲧϥⲓ̈ ⲛ̅ⲛⲉⲥⲕⲏⲩⲉ (sic) ⲛⲉϥϯ
  ⲉⲧⲟⲟⲧϥ̅. <span style="color:#b00e23">(ⲓ̅ⲇ̅)</span> ⲁⲩⲱ ⲧϣⲟⲣⲡⲉ ⲙ̅ⲡⲗⲩⲅⲏ ⲛ̅ⲧⲁ
  ⲓ̈ⲱⲛⲁⲑⲁⲛ ⲡⲁⲧⲁⲥⲥⲉ ⲙ̅ⲙⲟⲟⲩ ⲛ̅ϩⲏⲧⲥ̅. ⲙⲛ̅ ⲡⲉⲧϥⲓ̈. ⲛ̅ⲛⲉϥⲥⲕⲏⲩⲉ ⲉⲩⲛⲁⲉⲣ̅ϫⲟⲩⲱⲧ ⲛ̅ⲣⲱⲙⲉ.
  ϩⲛ̅ ϩⲉⲛⲥⲟⲧⲉ. ⲙⲛ̅ ϩⲉⲛϣⲁⲩ ⲛ̅ⲱⲛⲉ. ⲙⲛ̅ ϩⲉⲛϩⲣⲟⲩϫⲉⲃ ⲛ̅ⲧⲉ ⲧⲥⲱϣⲉ. <span style=
  "color:#b00e23">(ⲓ̅ⲉ̅)</span> ⲁⲩϩⲟⲧⲉ ϣⲱⲡⲉ ϩⲛ̅ ⲧⲡⲁⲣⲉⲙⲃⲟⲗⲏ. ⲁⲩⲱ ϩⲛ̅ ⲧⲥⲱϣⲉ. ⲁⲩⲱ
  ⲡⲗⲁⲟⲥ ⲧⲏⲣϥ̅ ⲉⲧϩⲉⲛ ⲙⲉⲥⲁⲫ. ⲙⲛ̅ ⲛⲉϣⲁⲩⲙⲓ̈ϣⲉ. ⲁⲩϣⲧⲟⲣⲧⲣ̅. ⲛ̅ⲧⲟⲟⲩ ϩⲱⲟⲩ. ⲛⲉⲩⲟⲩⲱϣ ⲁⲛ
  ⲉϣⲉⲡ ⲉⲙⲕⲁϩ ⲡⲕⲁϩ ⲇⲉ ⲁϥⲣ̅ϩⲟⲧⲉ ⲛⲁⲩ. ⲁⲩⲱ ⲟⲩϩⲟⲧⲉ ⲛ̅ⲧⲉ ⲡϫⲟⲉⲓⲥ ⲁⲥⲉⲓ ⲉϫⲱⲟⲩ.
  <span style="color:#b00e23">(ⲓ̅ⲋ̅)</span> ⲁⲩⲱ ⲛⲉⲧⲉⲣⲟⲩⲱ ⲛ̅ⲥⲁⲟⲩⲗ. ⲁⲩⲛⲁⲩ ϩⲛ̅
  ⲅⲁⲃⲁⲁ. ⲛ̅ⲧⲉ ⲃⲉⲛⲓⲁⲙⲓⲛ. ⲁⲩⲱ ⲉⲓⲥ ⲧⲡⲁⲣⲉⲙⲃⲟⲗⲏ. ⲛⲉⲥϣⲧⲣ̅ⲧⲱⲣ ⲛ̅ⲥⲁ ⲡⲓ̈ⲥⲁ ⲙⲛ̅ ⲡⲁⲓ̈.
  <span style="color:#b00e23">(ⲓ̅ⲍ̅)</span> ⲡⲉϫⲉ ⲥⲁⲟⲩⲗ ⲙ̅ⲡⲗⲁⲟⲥ ⲉⲧⲛ̅ⲙ̅ⲙⲁⲩ (sic)
  ϫⲉ ⲙⲉϣⲧ̅ ⲧⲏⲩⲧⲛ̅. ⲛ̅ⲧⲉⲧⲛ̅ⲛⲁⲩ ϫⲉ ⲛⲓⲙ ⲉⲃⲟⲗ ⲙ̅ⲙⲱⲧⲛ̅ ⲡⲉ ⲛ̅ⲧⲁϥⲃⲱⲕ. ⲁⲩⲙⲟϣⲧⲟⲩ ⲇⲉ. ⲁⲩⲱ
  ⲉⲓⲥ ϩⲏⲏⲧⲉ. ⲙ̅ⲡⲟⲩϩⲉ ⲉⲓ̈ⲱⲛⲁⲑⲁⲛ. ⲙⲛ̅ ⲡⲉⲧϥⲓ̈ ⲛ̅ⲛⲉϥⲥⲕⲉⲩⲏ. <span style=
  "color:#b00e23">(ⲓ̅ⲏ̅)</span> ⲡⲉϫⲉ ⲥⲁⲟⲩⲗ ⲛ̅ⲁⲭⲓⲃ. ⲁⲩⲉ. ⲡⲉⲫⲟⲩⲇ ⲉⲡⲉⲓ̈ⲙⲁ. ϫⲉ
  ⲛ̅ⲧⲟϥ ⲛⲉϥϥⲓ̈ ⲙ̅ⲡⲉⲫⲟⲩⲇ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ ϩⲓ̈ⲑⲏ ⲙ̅ⲡⲓⲏ̅ⲗ̅. <span style=
  "color:#b00e23">(ⲓ̅ⲑ̅)</span> ⲉⲣⲉ ⲥⲁⲟⲩⲗ ⲇⲉ ϣⲁϫⲉ ⲙⲛ̅ ⲡⲟⲩⲏⲏⲃ. ⲟⲩⲛⲟϭ ⲛ̅ϩⲣⲟⲟⲩ
  ⲉⲙⲁⲧⲉ ⲁϥϣⲱⲡⲉ ϩⲛ̅ ⲧⲡⲁⲣⲉⲙⲃⲟⲗⲏ ⲛ̅ⲛ̅ⲁⲗⲗⲟⲫⲩⲗⲟⲥ. ⲡⲉϫⲉ ⲥⲁⲟⲩⲗ ⲙ̅ⲡⲟⲩⲏⲏⲃ. ϫⲉ ⲥⲁϩⲉ
  ⲧⲟⲟⲧⲕ̅ ⲉϩⲟⲩⲛ. <span style="color:#b00e23">(ⲕ̅)</span> ⲁⲩⲱ ⲥⲁⲟⲩⲗ ⲁϥⲙⲟⲟϣⲉ
  ⲉϩⲣⲁⲓ̈. ⲙⲛ̅ ⲡⲗⲁⲟⲥ ⲧⲏⲣϥ̅ ⲉⲧⲛ̅ⲙ̅ⲙⲁϥ. ⲁⲩⲡⲱϩ ϣⲁ ⲡⲙⲁ ⲙ̅ⲙⲓ̈ϣⲉ. ⲁⲩⲱ ⲉⲓⲥ ⲧⲥⲏϥⲉ ⲙ̅ⲡⲟⲩⲁ
  ⲡⲟⲩⲁ. ⲁⲥⲉⲓ ⲉϫⲛ̅ ⲛⲉⲩⲉⲣⲏⲩ. ⲁⲩⲛⲟϭ ⲛ̅ϩⲃⲁ ϣⲱⲡⲉ ⲛ̅ϩⲏⲧⲟⲩ. <span style=
  "color:#b00e23">(ⲕ̅ⲁ̅)</span> ⲁⲩⲱ ⲛ̅ⲕⲉϩⲙ̅ϩⲁⲗ ⲉⲧⲧⲏϩ ⲛ̅ⲥⲁϥ. ⲙⲛ̅ ϣⲉⲙⲛ̅ⲧ ⲙ̅ⲡⲟⲟⲩ
  ⲛ̅ϩⲟⲟⲩ. ⲙⲛ̅ ⲛ̅ⲁⲗⲗⲟⲫⲩⲗⲟⲥ. ⲛⲉⲛⲧⲁⲩⲉⲓ ⲉϩⲣⲁⲓ̈ ⲛⲙ̅ⲙⲁⲩ ⲉⲧⲡⲁⲣⲉⲙⲃⲟⲗⲏ. ⲁⲩⲡⲱⲱⲛⲉ.
  ⲉⲧⲣⲉⲩϣⲱⲡⲉ ϩⲱⲟⲩ ⲙⲛ̅ ⲡⲓⲏ̅ⲗ̅. ⲛⲉⲧⲏⲡ ⲉⲥⲁⲟⲩⲗ. ⲙⲛ̅ ⲓ̈ⲱⲛⲁⲑⲁⲛ. <span style=
  "color:#b00e23">(ⲕ̅ⲃ̅)</span> ⲁⲩⲱ ⲡⲓⲏ̅ⲗ̅ ⲧⲏⲣϥ̅ ⲛⲉⲩⲗⲏϫ ϩⲙ̅ ⲡⲧⲟⲟⲩ ⲛ̅ⲉⲫⲣⲁⲓⲙ.
  ⲁⲩⲥⲱⲧⲙ̅ ϫⲉ ⲛ̅ⲁⲗⲗⲟⲫⲩⲗⲟⲥ ⲁⲩϭⲱⲧⲡ̅ ⲛ̅ⲧⲟⲟⲩ ϩⲱⲟⲩ ⲁⲩⲡⲱⲧ ⲛ̅ⲥⲱⲟⲩ ⲉⲡⲡⲟⲗⲩⲙⲟⲥ.
  <span style="color:#b00e23">(ⲕ̅ⲅ̅)</span> ⲁ ⲡϫⲟⲉⲓⲥ ⲧⲟⲩϫⲉ ⲡⲓⲏ̅ⲗ̅ ⲙ̅ⲡⲉϩⲟⲟⲩ
  ⲉⲧⲙ̅ⲙⲁⲩ. ⲁⲩⲱ ⲡⲡⲟⲗⲏⲙⲟⲥ (sic) ⲁϥⲡⲱϩ. ϣⲁ ⲉϩⲣⲁⲓ̈ ⲉⲃⲟⲑⲟⲣⲟⲛ. ⲁⲩⲱ ⲡⲙⲏⲏϣⲉ ⲧⲏⲣϥ̅
  ⲉⲧⲙⲟⲟϣⲉ ⲙⲛ̅ ⲥⲁⲟⲩⲗ. ⲛⲉⲩⲛⲁⲣ̅ ⲟⲩⲧⲃⲁ ⲛ̅ⲣⲱⲙⲉ. ⲁⲩⲱ ⲡⲉⲙⲗⲁϩ ⲛⲉϥⲥⲏⲣ ⲉⲃⲟⲗ ϩⲛ̅ ⲧⲡⲟⲗⲓⲥ
  ⲧⲏⲣⲥ ϩⲙ̅ ⲡⲧⲟⲟⲩ ⲛ̅ⲉⲫⲣⲁⲓⲙ. <span style="color:#b00e23">(ⲕ̅ⲇ̅)</span> ⲥⲁⲟⲩⲗ ⲇⲉ
  ⲁϥϣⲱⲡⲉ ϩⲛ̅ ⲟⲩⲛⲟϭ ⲙ̅ⲙⲛ̅ⲧⲁⲧⲥⲟⲟⲩⲛ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ. ⲁⲩⲱ ⲥⲁⲟⲩⲗ ⲁϥⲣ̅ⲁⲛⲁϣ ⲙ̅ⲡⲗⲁⲟⲥ
  ⲉϥϫⲱ ⲙ̅ⲙⲟⲥ. ϫⲉ ϥⲥϩⲟⲩⲟⲣⲧ ⲛ̅ϭⲓ ⲡⲉⲧⲛⲁⲟⲩⲉⲙ ⲟⲉⲓⲕ ϣⲁ ⲡⲛⲁⲩ ⲛ̅ⲣⲟⲩϩⲉ. ϫⲉ ⲉⲓ̈ⲉϫⲓ̈ⲕⲃⲁ
  ⲙ̅ⲡⲁϫⲁϫⲉ. ⲁⲩⲱ ⲡⲗⲁⲟⲥ ⲇⲉ ⲧⲏⲣϥ ⲙ̅ⲡⲉϥⲧⲉⲡ ⲟⲉⲓⲕ. (25) ⲡⲕⲁϩ ⲇⲉ ⲧⲏⲣϥ ⲛⲉϥⲁⲣⲓⲥⲧⲁ.
  <span style="color:#b00e23">(ⲕ̅ⲉ̅)</span> ⲛⲉⲣⲉ ⲟⲩⲙⲁ ⲛ̅ϣⲏⲛ ⲇⲉ ⲛ̅ϯϩⲙⲉϥ ⲛ̅ⲉⲃⲓⲱ
  ϣⲟⲟⲡ ⲙ̅ⲡⲙⲧⲟ ⲉⲃⲟⲗ ⲛ̅ⲧⲥⲱϣⲉ. <span style="color:#b00e23">(ⲕ̅ⲋ̅)</span> ⲁⲩⲱ ⲡⲗⲁⲟⲥ
  ⲁϥⲧⲁⲁϥ ⲉϩⲣⲁⲓ̈. ⲉⲡⲙⲁ ⲛ̅ϯϩⲙⲉϥ ⲛ̅ⲉⲃⲓⲱ. ⲛⲉⲣⲉ ⲡⲗⲁⲟⲥ ⲇⲉ ⲙⲟⲟϣⲉ ⲉϥϣⲁϫⲉ. ⲉⲙⲛ̅ ⲗⲁⲁⲩ ⲕⲧⲟ
  ⲛ̅ⲧⲉϥϭⲓϫ ⲉϩⲟⲩⲛ ⲉⲧⲉϥⲧⲁⲡⲣⲟ ϫⲉ ⲡⲗⲁⲟⲥ ⲁϥⲣ̅ϩⲟⲧⲉ ⲛ̅ϩⲏⲧϥ ⲙ̅ⲡⲁⲛⲁϣ. ⲙ̅ⲡϫⲟⲉⲓⲥ.
  <span style="color:#b00e23">(ⲕ̅ⲍ̅)</span> ⲓ̈ⲱⲛⲁⲑⲁⲛ ⲇⲉ ⲙ̅ⲡⲉϥⲥⲱⲧⲙ ϫⲉ ⲁ ⲡⲉϥⲉⲓⲱⲧ
  ⲧⲁⲣⲕⲉ ⲡⲗⲁⲟⲥ. ⲁⲩⲱ ⲓ̈ⲱⲛⲁⲑⲁⲛ ⲁϥⲥⲟⲩⲧⲛ̅ ϩⲧⲏϥ ⲉⲃⲟⲗ ⲙ̅ⲡⲉϥϭⲉⲣⲱⲃ ⲉⲧϩⲛ̅ ⲧⲉϥϭⲓϫ. ⲁϥⲥⲟⲡϥ̅
  ϩⲙ̅ ⲡⲙⲟⲩⲗϩ ⲛ̅ⲉⲃⲓⲱ. ⲁϥⲕⲧⲟ ⲛ̅ⲧⲉϥϭⲓϫ ⲉϩⲟⲩⲛ ⲉⲣⲱϥ. ⲁ ⲛⲉϥⲃⲁⲗ ⲛⲁⲩ ⲁⲩϫⲱⲧⲉ.
  <span style="color:#b00e23">(ⲕ̅ⲏ̅)</span> ⲟⲩⲁ ⲇⲉ ⲉⲃⲟⲗ ϩⲙ̅ ⲡⲗⲁⲟⲥ ⲛⲉϥϫⲱ ⲙ̅ⲙⲟⲥ
  ⲛⲁϥ. ϫⲉ ϩⲛ̅ ⲟⲩⲁⲛⲁϣ. ⲡⲉⲕⲉⲓⲱⲧ. ⲁϥⲧⲁⲣⲕⲉ ⲡⲗⲁⲟⲥ ⲉϥϫⲱ ⲙ̅ⲙⲟⲥ. ϫⲉ ϥⲥϩⲟⲩⲟⲣⲧ̅ ⲛ̅ϭⲓ
  ⲟⲩⲣⲱⲙⲉ ⲉⲧⲛⲁⲟⲩⲉⲙ ⲟⲉⲓⲕ ⲙ̅ⲡⲟⲟⲩ. ⲡⲗⲁⲟⲥ ⲇⲉ ⲁϥⲥⲱϣⲙ̅. <span style=
  "color:#b00e23">(ⲕ̅ⲑ̅)</span> ⲁⲩⲱ ⲓ̈ⲱⲛⲁⲑⲁⲛ ⲁϥⲉⲓⲙⲉ ⲡⲉϫⲁϥ ϫⲉ ⲡⲁⲉⲓⲱⲧ ⲁϥⲑⲉⲙⲕⲉ
  ⲡⲕⲁϩ. ⲁⲛⲁⲩ ⲉⲑⲉ ⲛ̅ⲧⲁ ⲛⲁⲃⲁⲗ ϫⲱⲧⲉ ⲉⲃⲟⲗ ϫⲉ ⲁⲓ̈ⲧⲉⲡ ⲟⲩϣⲏⲙ ⲉⲃⲟⲗ ϩⲙ̅ ⲡⲓ̈ⲉⲃⲓ̈ⲱ
  <span style="color:#b00e23">(ⲗ̅)</span> ⲉⲓ̈ⲉ ⲉⲛⲉ ⲛ̅ⲧⲁ ⲡⲗⲁⲟⲥ ϭⲉ ⲟⲩⲱⲙ. ϩⲙ̅ ⲟⲩⲱⲙ
  (sic) ⲙ̅ⲡⲟⲟⲩ. ⲉⲃⲟⲗ ϩⲛ̅ ⲛⲉϣⲱⲗ ⲛ̅ⲛⲉⲩϫⲁϫⲉ. ⲛⲁⲓ̈ ⲛ̅ⲧⲁϥϩⲉ ⲉⲣⲟⲟⲩ ⲧⲉⲛⲟⲩ. ⲛⲉⲣⲉ
  ⲧⲉⲡⲗⲏⲅⲏ ⲛⲁⲁϣⲁⲓ̈ ⲡⲉ ⲉϫⲛ̅ ⲛ̅ⲁⲗⲗⲟⲫⲩⲗⲟⲥ. <span style=
  "color:#b00e23">(ⲗ̅ⲁ̅)</span> ⲁⲩⲱ ⲁϥⲡⲁⲧⲁⲥⲥⲉ ⲉⲃⲟⲗ ϩⲛ̅ ⲛ̅ⲁⲗⲗⲟⲫⲩⲗⲟⲥ ⲙ̅ⲡⲉϩⲟⲟⲩ
  ⲉⲧⲙ̅ⲙⲁⲩ. ϩⲙ̅ ⲙⲁⲭⲙⲁⲥ. ⲡⲗⲁⲟⲥ ⲇⲉ ⲁϥϩⲓ̈ⲥⲉ ⲉⲙⲁⲧⲉ. <span style=
  "color:#b00e23">(ⲗ̅ⲃ̅)</span> ⲁⲩⲱ ⲡⲗⲁⲟⲥ. ⲁϥⲧⲁⲁϥ ⲉⲛ̅ϣⲱⲗ. ⲁ ⲡⲗⲁⲟⲥ ϫⲓ̈ ⲛ̅ϩⲛ̅ⲟϩⲉ
  ⲛ̅ⲉⲥⲟⲟⲩ. ⲙⲛ̅ ϩⲉⲛⲁϩⲟⲟⲩ. ⲁⲩⲱ ϩⲛ̅ⲕⲧⲏⲣ ⲛ̅ⲉϩⲉ. ⲁⲩϣⲱⲱⲧ ⲙ̅ⲙⲟⲟⲩ ϩⲓ̈ϫⲙ̅ ⲡⲕⲁϩ. ⲁⲩⲱ
  ⲡⲗⲁⲟⲥ. ⲛⲉϥⲟⲩⲱⲙ ⲙⲛ̅ ⲡⲉϥⲥⲛⲟϥ. <span style="color:#b00e23">(ⲗ̅ⲅ̅)</span> ⲁⲩⲧⲁⲙⲉ
  ⲥⲁⲟⲩⲗ ⲇⲉ ⲉⲩϫⲱ ⲙ̅ⲙⲟⲥ ⲛⲁϥ ϫⲉ ⲁ ⲡⲗⲁⲟⲥ ⲉⲣ̅ⲛⲟⲃⲉ ⲉⲡϫⲟⲉⲓⲥ ⲁϥⲟⲩⲉⲙ ⲁϥ. ⲙⲛ̅ ⲡⲉϥⲥⲛⲟϥ.
  ⲁⲩⲱ ⲡⲉϫⲉ ⲥⲁⲟⲩⲗ ⲛⲁⲩ. ϫⲉ ⲁⲛⲓ̈ ⲟⲩⲛⲟϭ ⲛ̅ⲱⲛⲉ ⲉⲡⲉⲓ̈ⲙⲁ. ⲉⲃⲟⲗ ϩⲛ̅ ⲅⲑⲁⲉⲓⲙ.
  <span style="color:#b00e23">(ⲗ̅ⲇ̅)</span> ⲡⲉϫⲉ ⲥⲁⲟⲩⲗ ⲇⲉ ⲛⲁⲩ ϫⲉ ⲃⲱⲕ ⲉⲃⲟⲗ ϩⲙ̅
  ⲡⲗⲁⲟⲥ ⲛ̅ⲧⲉⲧⲛ̅ϫⲟⲟⲥ ⲛⲁⲩ. ϫⲉ ⲙⲁⲣⲉ ⲡⲟⲩⲁ ⲡⲟⲩⲁ ⲙ̅ⲙⲱⲧⲛ̅. ⲉⲓⲛⲉ ⲉⲡⲉϥⲙⲁ (sic)
  ⲙ̅ⲡⲉϥⲣⲁⲥⲧⲉ. ⲁⲩⲱ ⲡⲉϥⲉⲥⲟⲟⲩ. ⲛϥ̅ϣⲁⲁⲧϥ̅ ϩⲓ̈ϫⲙ̅ ⲡⲓ̈ⲱⲛⲉ ϫⲉ ⲛ̅ⲛⲉⲧⲛⲉⲣⲛⲟⲃⲉ ⲉⲡϫⲟⲉⲓⲥ
  ⲉⲧⲣⲉⲧⲉⲧⲛ̅ⲟⲩⲉⲙ ⲁϥ ⲙⲛ̅ ⲡⲉϥⲥⲛⲟϥ. ⲁⲩⲱ ⲡⲗⲁⲟⲥ ⲧⲏⲣϥ ⲡⲟⲩⲁ ⲡⲟⲩⲁ. ⲁϥⲉⲓⲛⲉ ⲙ̅ⲡⲉⲧⲛ̅ⲧⲟⲟⲧϥ.
  ⲁⲩϣⲱⲱⲧ ⲙ̅ⲙⲟⲟⲩ ⲙ̅ⲡⲙⲁ ⲉⲧⲙ̅ⲙⲁⲩ. <span style="color:#b00e23">(ⲗ̅ⲉ̅)</span> ⲁⲩⲱ
  ⲥⲁⲟⲩⲗ ⲁϥⲕⲱⲧ ⲙ̅ⲡⲙⲁ ⲉⲧⲙ̅ⲙⲁⲩ ⲛ̅ⲟⲩⲑⲩⲥⲓⲁⲥⲧⲏⲣⲓⲟⲛ ⲙ̅ⲡϫⲟⲉⲓⲥ. ⲡⲁⲓ̈ ⲡⲉ ⲡⲉⲑⲩⲥⲓⲁⲥⲧⲏⲣⲓⲟⲛ.
  ⲛ̅ⲧⲁ ⲥⲁⲟⲩⲗ ⲁⲣⲭⲓⲥⲑⲁⲓ. ⲛ̅ⲕⲟⲧϥ ⲙ̅ⲡϫⲟⲉⲓⲥ. <span style=
  "color:#b00e23">(ⲗ̅ⲋ̅)</span> ⲁⲩⲱ ⲡⲉϫⲉ ⲥⲁⲟⲩⲗ ⲙ̅ⲡⲗⲁⲟⲥ. ϫⲉ ⲙⲁⲣⲉⲛⲃⲱⲕ ⲉϫⲛ̅
  ⲛ̅ⲁⲗⲗⲟⲫⲩⲗⲟⲥ ⲛ̅ⲧⲉⲩϣⲏ. ⲛ̅ⲧⲉⲛϩⲁⲣⲡⲁⲍⲉ ⲉⲃⲟⲗ ⲛ̅ϩⲏⲧⲟⲩ. ϣⲁ ⲡⲛⲁⲩ ⲛ̅ϩⲧⲟⲟⲩⲉ
  ⲛ̅ⲧⲉⲛⲧⲙ̅ϣⲉϫⲡ̅ ⲟⲩⲣⲱⲙⲉ ⲉⲃⲟⲗ ⲛ̅ϩⲏⲧⲟⲩ. ⲡⲉϫⲁⲩ ⲛⲁϥ ϫⲉ ⲡⲁⲅⲁⲑⲟⲛ ⲧⲏⲣϥ̅. ⲁⲣⲓ̈ϥ ⲛⲁϩⲣⲁⲕ.
  ⲡⲉϫⲉ ⲡⲟⲩⲏⲏⲃ ϫⲉ ⲙⲁⲣⲉⲛϯ ⲙ̅ⲡⲉⲛⲟⲩⲟⲓ̈. ⲉⲡⲉⲓ̈ⲙⲁ ⲉⲣⲁⲧϥ̅ ⲙ̅ⲡⲛⲟⲩⲧⲉ ⲛ̅ⲧⲛ̅ϫⲛⲟⲩϥ.
  <span style="color:#b00e23">(ⲗ̅ⲍ̅)</span> ⲁⲩⲱ ⲥⲁⲟⲩⲗ ⲁϥϫⲛⲉ ⲡⲛⲟⲩⲧⲉ. ϫⲉ ⲉⲛⲉ
  ⲧⲁⲃⲱⲕ ⲉⲣⲁⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ ⲁⲩⲱ ⲛⲉⲕⲛⲁⲧⲁⲁⲩ ⲉϩⲣⲁⲓ̈ ⲉⲛ̅ϭⲓϫ ⲙ̅ⲡⲓⲏ̅ⲗ̅. ⲙ̅ⲡⲉ ⲡϫⲟⲉⲓⲥ
  ⲇⲉ ⲉⲣⲟⲩⲱ ⲛⲁϥ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ <span style="color:#b00e23">(ⲗ̅ⲏ̅)</span> ⲡⲉϫⲉ
  ⲥⲁⲟⲩⲗ ⲛⲁⲩ ϫⲉ ⲁⲛⲓ̈ⲛⲉ ⲉⲡⲉⲓ̈ⲙⲁ ⲛ̅ⲛⲉⲧⲁⲅⲙⲁ ⲧⲏⲣⲟⲩ ⲙ̅ⲡⲓⲏ̅ⲗ̅. ⲛ̅ⲧⲉⲧⲛ̅ⲉⲓⲙⲉ ⲁⲩⲱ
  ⲛ̅ⲧⲉⲧⲛ̅ⲛⲁⲩ. ϫⲉ ⲛ̅ⲧⲁ ⲡⲉⲓ̈ⲛⲟⲃⲉ ϣⲱⲡⲉ ϩⲛ̅ ⲛⲓⲙ ⲙⲡⲟⲟⲩ. <span style=
  "color:#b00e23">(ⲗ̅ⲑ̅)</span> ϫⲉ ⲡϫⲟⲉⲓⲥ ⲟⲛϩ̅ ⲡⲉⲛⲧⲁϥⲧⲟⲩϫⲉ ⲡⲓⲏ̅ⲗ̅. ϫⲉ
  ⲉϥϣⲁⲛⲧⲁⲙⲟⲛ ⲉⲧⲃⲉ ⲓ̈ⲱⲛⲁⲑⲁⲛ ⲡⲁϣⲏⲣⲉ. ϩⲛ̅ ⲟⲩⲙⲟⲩ. ϥⲛⲁⲙⲟⲩ ⲡⲉ. ⲁⲩⲱ ⲙ̅ⲡⲉ ⲗⲁⲁⲩ ϣⲁϫⲉ ϩⲙ̅
  ⲡⲗⲁⲟⲥ ⲧⲏⲣϥ̅. <span style="color:#b00e23">(ⲙ̅)</span> ⲡⲉϫⲉ ⲥⲁⲟⲩⲗ ⲛ̅ⲛ̅ⲣⲱⲙⲉ
  ⲧⲏⲣⲟⲩ ⲙ̅ⲡⲓⲏ̅ⲗ̅ ϫⲉ ⲛ̅ⲧⲱⲧⲛ̅ ⲧⲉⲧⲛ̅ⲛⲁϣⲱⲡⲉ ϩⲛ̅ ⲟⲩⲙⲛ̅ⲧϩⲙ̅ϩⲁⲗ. ⲁⲛⲟⲕ ϩⲱⲱⲧ ⲟⲛ ⲙⲛ̅
  ⲓ̈ⲱⲛⲁⲑⲁⲛ ⲡⲁϣⲏⲣⲉ ⲧⲉⲛⲛⲁϣⲱⲡⲉ ϩⲛ̅ ⲟⲩⲙⲛ̅ⲧϩⲙ̅ϩⲁⲗ. ⲡⲉϫⲉ ⲡⲗⲁⲟⲥ ⲛ̅ⲥⲁⲟⲩⲗ. ϫⲉ ⲡⲁⲅⲁⲑⲟⲛ
  ⲉⲧⲛⲁϩⲣⲁⲕ ⲁⲣⲓ̈ϥ. <span style="color:#b00e23">(ⲙ̅ⲁ̅)</span> ⲡⲉϫⲉ ⲥⲁⲟⲩⲗ. ϫⲉ
  ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ⲉⲧⲃⲉⲟⲩ ⲙ̅ⲡⲉⲕϣⲁϫⲉ ⲙ̅ⲡⲟⲟⲩ ⲙⲛ̅ ⲡⲉⲕϩⲙ̅ϩⲁⲗ. ⲉⲛⲉⲣⲉ ⲡⲛⲟⲃⲉ
  ⲉⲣⲟⲓ̈. ⲏ ⲓ̈ⲱⲛⲁⲑⲁⲛ ⲡⲁϣⲏⲣⲉ. ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅ ϯⲙⲁⲉⲓⲛ ⲛⲁⲛ. ⲁⲩⲱ ⲉⲕϣⲁⲛϫⲟⲟⲥ
  ϩⲓ̈ⲛⲁⲓ̈. ⲧⲁⲓ̈ ⲧⲉ ⲑⲉ ⲉⲧⲛⲁϣⲱⲡⲉ. ϯⲙⲁⲉⲓⲛ ⲡϫⲟⲉⲓⲥ ⲉⲡⲉⲕⲗⲁⲟⲥ ⲡⲓⲏ̅ⲗ̅. ⲁⲩⲱ ⲡⲉⲕⲗⲏⲣⲟⲥ
  ⲁϥⲓ̈ ⲉϫⲛ̅ ⲓ̈ⲱⲛⲁⲑⲁⲛ ⲙⲛ̅ ⲥⲁⲟⲩⲗ. ⲡⲗⲁⲟⲥ ⲁϥⲉⲓ ⲉⲃⲟⲗ. <span style=
  "color:#b00e23">(ⲙ̅ⲃ̅)</span> ⲡⲉϫⲉ ⲥⲁⲟⲩⲗ ϫⲉ ⲛⲉϫ ⲕⲗⲏⲣⲟⲥ ϩⲛ̅ ⲧⲁⲙⲏⲧⲉ. ⲁⲩⲱ ϩⲛ̅
  ⲧⲙⲏⲧⲉ ⲛⲓ̈ⲱⲛⲁⲑⲁⲛ ⲡⲁϣⲏⲣⲉ. ⲁⲩⲱ ⲡⲉⲧⲉⲣⲉ ⲡϫⲟⲉⲓⲥ ⲛⲁⲉⲓⲛⲉ ⲙ̅ⲡⲉⲕⲗⲏⲣⲟⲥ ⲉϫⲱϥ. ⲉϥⲉⲙⲟⲩ ⲡⲉϫⲉ
  ⲡⲗⲁⲟⲥ ⲉϩⲟⲩⲛ ϩⲛ ⲥⲁⲟⲩⲗ. ϫⲉ ⲛ̅ⲛⲉ ⲡⲉⲓ̈ϣⲁϫⲉ ϣⲱⲡⲉ. ⲥⲁⲟⲩⲗ ⲇⲉ ⲁϥⲁⲛⲁⲅⲕⲁⲍⲉ ⲙ̅ⲡⲗⲁⲟⲥ
  ⲁⲩⲛⲉϫ ⲕⲗⲏⲣⲟⲥ ϩⲛ̅ ⲧⲉϥⲙⲏⲧⲉ. ⲁⲩⲱ ϩⲛ̅ ⲧⲙⲏⲧⲉ ⲛ̅ⲓ̈ⲱⲛⲁⲑⲁⲛ ⲡⲉϥϣⲏⲣⲉ. ⲁ ⲡⲉⲕⲗⲏⲣⲟⲥ ⲉⲓ
  ⲉϫⲛ̅ ⲓ̈ⲱⲛⲁⲑⲁⲛ. <span style="color:#b00e23">(ⲙ̅ⲅ̅)</span> ⲡⲉϫⲉ ⲥⲁⲟⲩⲗ
  ⲛ̅ⲓ̈ⲱⲛⲁⲑⲁⲛ. ϫⲉ ⲙⲁⲧⲁⲙⲟⲓ̈ ϫⲉ ⲟⲩ ⲡⲉ ⲛ̅ⲧⲁϥⲕⲁⲁϥ. ⲁⲩⲱ ⲓ̈ⲱⲛⲁⲑⲁⲛ ⲁϥⲧⲁⲙⲟϥ ⲉϥϫⲱ ⲙ̅ⲙⲟⲥ.
  ϫⲉ ⲛ̅ⲧⲁⲓ̈ⲥⲉⲡϩⲧⲏϥ̅ ⲙ̅ⲡⲁϭⲉⲣⲱⲃ ⲛ̅ⲟⲩⲕⲟⲩⲓ̈ ⲛ̅ⲉⲃⲓⲱ ⲁⲓ̈ⲧⲟⲡϥ̅. ⲁⲩⲱ ⲉⲓⲥ ϩⲏⲏⲧⲉ ⲁⲛⲟⲕ
  ⲉⲓ̈ⲛⲁⲙⲟⲩ ⲉⲧⲃⲉ ⲡⲁⲓ̈. <span style="color:#b00e23">(ⲙ̅ⲇ̅)</span> ⲡⲉϫⲉ ⲥⲁⲟⲩⲗ ⲛⲁϥ
  ϫⲉ ⲛⲁⲓ̈ ⲛⲉⲧⲉⲣⲉ ⲡⲛⲟⲩⲧⲉ ⲛⲁⲁⲁⲩ ⲛⲁⲓ̈. ⲁⲩⲱ ⲛⲉⲓ̈ⲕⲟⲟⲩⲉ ⲉϥⲉⲟⲩⲁϩⲟⲩ ⲉϫⲱⲓ̈. ϫⲉ ϩⲛ̅
  ⲟⲩⲙⲟⲩ. ⲕⲛⲁⲙⲟⲩ. ⲙ̅ⲡⲟⲟⲩ ⲛ̅ϩⲟⲟⲩ. <span style="color:#b00e23">(ⲙ̅ⲉ̅)</span> ⲁⲩⲱ
  ⲡⲗⲁⲟⲥ ⲡⲉϫⲁϥ ⲛ̅ⲥⲁⲟⲩⲗ. ϫⲉ ⲉⲛⲉ ⲡⲟⲟⲩ ϩⲏ. ϥⲛⲁⲙⲟⲩ ⲛ̅ϭⲓ ⲡⲉⲛⲧⲁϥⲉⲓⲣⲉ ⲙ̅ⲡⲉⲓ̈ⲛⲟϭ
  ⲛ̅ⲟⲩϫⲁⲓ̈ ϩⲙ̅ ⲡⲓⲏ̅ⲗ̅. ⲡϫⲟⲉⲓⲥ ⲟⲛϩ. ϫⲉ ⲉϣⲱⲡⲉ ⲟⲩⲛ ⲟⲩⲃⲱ ⲛ̅ⲟⲩⲱⲧ ⲛⲁϩⲉ ⲉⲃⲟⲗ ϩⲛ̅
  ⲧⲉϥⲁⲡⲉ ⲉϩⲣⲁⲓ̈ ⲉϫⲙ̅ ⲡⲕⲁϩ. ϫⲉ ⲡⲗⲁⲟⲥ ⲙ̅ⲡⲛⲟⲩⲧⲉ ⲁϥⲉⲓⲣⲉ ⲙ̅ⲡⲉⲓ̈ⲛⲟϭ ⲛ̅ⲛⲟⲃⲉ. ⲁⲩⲱ ⲡⲗⲁⲟⲥ
  ⲁϥϣⲗⲏⲗ ⲉϩⲣⲁⲓ̈ ⲉⲡⲛⲟⲩⲧⲉ. ⲉϩⲣⲁⲓ̈ ⲉϫⲛ̅ ⲓ̈ⲱⲛⲁⲑⲁⲛ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ. ⲁⲩⲱ ⲙ̅ⲡⲉϥⲙⲟⲩ.
  <span style="color:#b00e23">(ⲙ̅ⲋ̅)</span> ⲥⲁⲟⲩⲗ ⲇⲉ ⲁϥⲃⲱⲕ ⲉⲣⲁⲧⲟⲩ
  ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩⲱ ⲛ̅ⲁⲗⲗⲟⲫⲩⲗⲟⲥ. ⲁⲩⲟⲗⲟⲩ ⲉϩⲣⲁⲓ̈ ⲉⲛⲉⲩⲙⲁ. <span style=
  "color:#b00e23">(ⲙ̅ⲍ̅)</span> ⲁⲩⲱ ⲥⲁⲟⲩⲗ ⲁϥⲕⲗⲏⲣⲟⲩ ⲉⲧⲣⲉϥⲣ̅ⲣ̅ⲣⲟ. ⲁϥϣⲱⲡⲉ ⲛ̅ⲟⲩⲛⲟϭ
  ⲛ̅ϩⲱⲃ ⲉϫⲙ̅ ⲡⲓⲏ̅ⲗ̅. ⲁⲩⲱ ⲛⲉϥⲡⲟⲗⲩⲙⲉⲓ. ⲙⲛ̅ ⲛⲉϫⲁϫⲉ ⲧⲏⲣⲟⲩ ⲉⲧϩⲙ̅ ⲡⲉϥⲕⲱⲧⲉ. ⲙⲱⲁⲃ ⲙⲛ̅
  ⲛⲉϣⲏⲣⲉ ⲛ̅ⲁⲙⲙⲱⲛ. ⲁⲩⲱ ⲛ̅ϣⲏⲣⲉ ⲛ̅ⲉⲇⲱⲙ. ⲁⲩⲱ ⲙⲛ̅ ⲛⲉⲑⲁⲓⲃⲱⲣ. ⲙⲛ̅ ⲡⲣ̅ⲣⲟ ⲛ̅ⲥⲟⲩⲃⲁ. ⲁⲩⲱ
  ⲙⲛ̅ ⲛ̅ⲁⲗⲗⲟⲫⲩⲗⲟⲥ. ⲡⲙⲁ ⲉϣⲁϥⲃⲱⲕ ⲉⲣⲟϥ ϣⲁϥⲟⲩϫⲁⲓ̈ ⲛ̅ϩⲏⲧϥ̅. <span style=
  "color:#b00e23">(ⲙ̅ⲏ̅)</span> ⲁⲩⲱ ⲁϥⲉⲓⲣⲉ ⲛ̅ⲟⲩϭⲟⲙ ⲉⲥⲛⲁϣⲧ̅. ⲁϥⲡⲁⲧⲁⲥⲥⲉ
  ⲙ̅ⲡⲁⲙⲁⲗⲏⲕ. ⲁⲩⲱ ⲁϥⲛⲟⲩϩⲙ̅ ⲙ̅ⲡⲓⲏ̅ⲗ̅ ⲛ̅ⲧⲟⲟⲧⲟⲩ ⲛ̅ⲛⲉⲧⲑⲗⲓⲃⲉ ⲙ̅ⲙⲟⲟⲩ. <span style=
  "color:#b00e23">(ⲙ̅ⲑ̅)</span> ⲛ̅ϣⲏⲣⲉ ⲇⲉ ⲛ̅ⲥⲁⲟⲩⲗ ⲛⲁⲓ̈ ⲛⲉ. ⲓ̈ⲱⲛⲁⲑⲁⲛ ⲙⲛ̅ ⲓⲉⲥⲟⲩⲗ.
  ⲁⲩⲱ ⲙⲉⲗⲭⲓⲥⲁ. ⲁⲩⲱ ⲛ̅ⲣⲁⲛ ⲛ̅ⲧⲉϥϣⲉⲉⲣⲉ ⲥⲛ̅ⲧⲉ. ⲡⲣⲁⲛ ⲛ̅ⲧϣⲣⲡ̅ⲙⲓⲥⲉ ⲡⲉ ⲙⲉⲣⲱϥ. ⲡⲣⲁⲛ
  ⲙ̅ⲧⲙⲉϩⲥⲛⲧⲉ ⲡⲉ ⲙⲉⲗⲭⲱⲗ. <span style="color:#b00e23">(ⲛ̅)</span> ⲡⲣⲁⲛ ⲇⲉ
  ⲛ̅ⲧⲉϥⲥϩⲓⲙⲉ ⲡⲉ ⲁⲭⲓⲛⲟⲟⲃ. ⲧϣⲉⲉⲣⲉ ⲛ̅ⲁⲭⲓⲛⲁⲁⲥ ⲁⲩⲱ ⲡⲣⲁⲛ ⲙ̅ⲡⲉϥⲁⲣⲭⲏⲥⲧⲣⲁⲧⲏⲅⲟⲥ. ⲡⲉ
  ⲁⲃⲉⲛⲛⲏⲣ ⲡϣⲏⲣⲉ ⲛ̅ⲛⲏⲣ. ⲡϣⲏⲣⲉ ⲛ̅ⲑⲉⲙϩⲁⲗ ⲛ̅ⲥⲁⲟⲩⲗ. <span style=
  "color:#b00e23">(ⲛ̅ⲁ̅)</span> ⲁⲩⲱ ϭⲓⲥ ⲡⲉ ⲡⲓ̈ⲱⲧ ⲛ̅ⲥⲁⲟⲩⲗ. ⲁⲩⲱ ⲛⲏⲣ ⲡⲉ ⲡⲓ̈ⲱⲧ
  ⲛ̅ⲁⲃⲉⲛⲛⲏⲣ. ⲡϣⲏⲣⲉ ⲛ̅ⲓⲁⲃⲓⲛ. ⲡϣⲏⲣⲉ ⲛ̅ⲁⲃⲓⲏⲣ. <span style=
  "color:#b00e23">(ⲛ̅ⲃ̅)</span> ⲁⲩⲱ ⲡⲡⲟⲗⲩⲙⲟⲥ. ⲛⲉϥⲛⲁϣⲧ̅. ⲉϫⲛ̅ ⲛ̅ⲁⲗⲗⲟⲫⲩⲗⲟⲥ
  ⲛ̅ⲛⲉϩⲟⲟⲩ ⲧⲏⲣⲟⲩ ⲛ̅ⲥⲁⲟⲩⲗ. ⲁⲩⲱ ⲥⲁⲟⲩⲗ ⲛ̅ⲧⲉⲣⲉϥⲛⲁⲩ ⲉⲣⲱⲙⲉ ⲛⲓⲙ ⲛ̅ⲇⲩⲛⲁⲧⲟⲥ. ⲁⲩⲱ ⲣⲱⲙⲉ
  ⲛⲓⲙ ⲉϥϫⲟⲟⲣ. ⲁϥⲥⲟⲟⲩϩⲟⲩ ⲉϩⲟⲩⲛ ⲉⲣⲟⲟⲩ.
  <h3 id="first_samuel15">15</h3><span style="color:#b00e23">(ⲁ̅)</span> ⲡⲉϫⲉ
  ⲥⲁⲙⲟⲩⲏⲗ ⲇⲉ ⲛ̅ⲥⲁⲟⲩⲗ. ϫⲉ ⲡϫⲟⲉⲓⲥ ⲁϥⲧⲛ̅ⲛⲟⲟⲩⲧ. ⲉⲧⲁϩⲥⲕ̅ ⲉϫⲙ̅ ⲡⲓⲏ̅ⲗ̅. ⲧⲉⲛⲟⲩ ϭⲉ ⲥⲱⲧⲙ̅
  ⲉⲡⲉϩⲣⲟⲟⲩ ⲙ̅ⲡϫⲟⲉⲓⲥ. <span style="color:#b00e23">(ⲃ̅)</span> ⲛⲁⲓ̈ ⲛⲉ ⲛ̅ⲧⲁ
  ⲡϫⲟⲉⲓⲥ ⲥⲁⲃⲃⲁⲱⲑ ϫⲟⲟⲩ. ϫⲉ ⲧⲉⲛⲟⲩ ϯⲛⲁϫⲓ̈ ⲕⲃⲁ ⲙ̅ⲡⲁⲙⲁⲗⲏⲕ. ⲛ̅ⲛⲉⲛⲧⲁϥⲁⲁⲩ ⲙ̅ⲡⲓⲏ̅ⲗ̅.
  ⲛ̅ⲑⲉ ⲛ̅ⲧⲁϥⲉⲓ ⲉⲃⲟⲗ ϩⲏⲧϥ̅ ϩⲛ̅ ⲧⲉϩⲓ̈ⲏ. ⲉϥⲛⲏⲩ ⲉⲃⲟⲗ ϩⲛ̅ ⲕⲏⲙⲉ. <span style=
  "color:#b00e23">(ⲅ̅)</span> ⲧⲉⲛⲟⲩ ϭⲉ ⲃⲱⲕ. ⲁⲩⲱ ⲕⲛⲁⲡⲁⲧⲁⲥⲥⲉ ⲙ̅ⲡⲁⲙⲁⲗⲏⲕ. ⲙⲛ̅
  ⲓⲉⲣⲓⲙ. ⲙⲛ̅ ⲛⲉⲧϣⲟⲟⲡ ⲛⲁϥ ⲧⲏⲣⲟⲩ. ⲛⲅ̅ⲧⲉⲙⲧⲟⲩϫⲉ ⲗⲁⲁⲩ ⲉⲃⲟⲗ ⲛ̅ϩⲏⲧⲟⲩ. ⲛⲅ̅ⲃⲟⲧϥ̅ ⲉⲃⲟⲗ.
  ⲁⲩⲱ ⲛⲅ̅ⲕⲁⲁϥ ⲛ̅ⲃⲟⲧⲉ. ϩⲛ̅ ⲟⲩⲃⲟⲧⲉ. ⲙⲛ̅ ⲛⲉⲧϣⲟⲟⲡ ⲛⲁϥ ⲧⲏⲣⲟⲩ. ⲛⲅ̅ⲧⲙ̅ϯⲥⲟ ⲉⲣⲟϥ.
  ⲛⲅ̅ϩⲱⲧⲃ̅ ⲛ̅ϫⲓⲛ ϩⲟⲟⲩⲧ ϣⲁ ⲥϩⲓ̈ⲙⲉ. ⲁⲩⲱ ϫⲓⲛ ϣⲏⲣⲉ ⲕⲟⲩⲓ̈. ϣⲁ ⲡⲉⲧϫⲓ̈ⲉⲕⲓ̈ⲃⲉ. ⲁⲩⲱ
  ⲛ̅ϫⲓⲛ ⲟⲩⲙⲁⲥⲉ. ϣⲁ ⲟⲩⲉⲥⲟⲟⲩ ⲁⲩⲱ ⲛ̅ϫⲓ̈ⲛ ⲟⲩϭⲁⲙⲟⲩⲗ ϣⲁ ⲟⲩⲉⲓⲱ. <span style=
  "color:#b00e23">(ⲇ̅)</span> ⲥⲁⲟⲩⲗ ⲇⲉ ⲁϥⲡⲁⲣⲁⲅⲅⲓⲗⲉ ⲙ̅ⲡⲉϥⲗⲁⲟⲥ. ⲁⲩⲱ ⲁϥϭⲙ̅
  ⲡⲉⲩϣⲓ̈ⲛⲉ ϩⲛ̅ ⲅⲁⲃⲁⲁ. ⲡⲓⲏ̅ⲗ̅ ⲁϥⲉⲣϩⲙⲉ ⲛ̅ⲧⲃⲁ ⲙ̅ⲙⲏⲏϣⲉ. ⲁⲩⲱ ⲓ̈ⲟⲩⲇⲁⲥ ⲁϥⲣ̅ϣⲟⲙⲛ̅ⲧ
  ⲛ̅ⲧⲃⲁ ⲙ̅ⲙⲏⲏϣⲉ. <span style="color:#b00e23">(ⲉ̅)</span> ⲥⲁⲟⲩⲗ ⲇⲉ ⲁϥⲉⲓ ⲉϩⲣⲁⲓ̈
  ⲉⲙ̅ⲡⲟⲗⲓⲥ ⲙ̅ⲡⲁⲙⲁⲗⲏⲕ. ⲁϥⲥⲙⲛ̅ ⲕⲣⲟϥ ϩⲙ̅ ⲡⲉⲭⲓⲙⲁⲣⲟⲥ. <span style=
  "color:#b00e23">(ⲋ̅)</span> ⲁⲩⲱ ⲡⲉϫⲉ ⲥⲁⲟⲩⲗ ⲙ̅ⲡⲕⲓⲛⲛⲁⲓⲟⲥ. ϫⲉ ⲧⲱⲟⲩⲛ ⲛⲅ̅ⲉⲓ ⲉⲃⲟⲗ
  ⲟⲩⲇⲉ ⲡⲁⲙⲁⲗⲏⲕ. ϫⲉ ⲛ̅ⲛⲁⲧⲁⲕⲟⲕ ⲛ̅ⲧⲉϥϩⲉ. ⲁⲩⲱ ⲛ̅ⲧⲟⲕ ⲁⲕⲉⲓⲣⲉ ⲛ̅ⲟⲩⲛⲁ ⲙⲛ̅ ⲛⲉϣⲏⲣⲉ
  ⲙ̅ⲡⲓⲏ̅ⲗ̅ ⲛ̅ⲧⲉⲣⲟⲩⲉⲓ ⲉⲃⲟⲗ ϩⲛ̅ ⲕⲏⲙⲉ. ⲁⲩⲱ ⲛ̅ⲅⲓⲛⲛⲁⲓⲟⲥ ⲁϥⲧⲱⲟⲩⲛ. ⲁϥⲓ̈ ⲉⲃⲟⲗ. ⲟⲩⲧⲉ
  ⲡⲁⲙⲁⲗⲏⲕ. <span style="color:#b00e23">(ⲍ̅)</span> ⲥⲁⲟⲩⲗ ⲇⲉ ⲁϥⲡⲁⲧⲁⲥⲥⲉ
  ⲙ̅ⲡⲁⲙⲁⲗⲏⲕ. ϫⲓⲛ ⲛⲉⲩⲉⲓⲗⲁⲧ ϣⲁ ⲉϩⲣⲁⲓ̈ ⲉⲥⲟⲩⲣ. ⲧⲉⲧⲉⲙⲡϩⲁⲁⲧⲉ ⲉⲃⲟⲗ ⲛ̅ⲕⲏⲙⲉ.
  <span style="color:#b00e23">(ⲏ̅)</span> ⲁⲩⲱ ⲁϥϭⲱⲡⲉ ⲛ̅ⲁⲅⲁⲅ ⲡⲣ̅ⲣⲟ ⲙ̅ⲡⲁⲙⲁⲗⲏⲕ
  ⲉϥⲟⲛϩ̅. ⲁⲩⲱ ⲡⲉϥⲙⲏⲏϣⲉ ⲧⲏⲣϥ̅. ⲁϥϩⲟⲧⲃⲟⲩ ϩⲛ̅ ⲧⲧⲁⲡⲣⲟ ⲛ̅ⲧⲥⲏϥⲉ. <span style=
  "color:#b00e23">(ⲑ̅)</span> ⲥⲁⲟⲩⲗ ⲇⲉ ⲙⲛ̅ ⲡⲉϥⲗⲁⲟⲥ ⲧⲏⲣϥ̅. ⲁϥϩⲁⲣⲉϩ ⲉⲁⲅⲁⲅ.
  ⲉϥⲟⲛϩ̅. ⲁⲩⲱ ⲛⲉⲧⲛⲁⲛⲟⲩⲟⲩ. ϩⲛ̅ ⲛⲉⲥⲟⲟⲩ. ⲙⲛ̅ ⲛⲉϩⲟⲟⲩ. ⲙⲛ̅ ⲛⲉⲩϩⲣⲏⲩⲉ. ⲙⲛ̅ ⲛⲉⲩⲙⲁ
  ⲛ̅ⲉⲗⲟⲟⲗⲉ. ⲙⲛ̅ ⲛⲉⲩⲁⲅⲁⲑⲟⲛ ⲧⲏⲣⲟⲩ ⲙ̅ⲡⲉϥⲉⲣϩⲛⲁϥ ⲉⲧⲁⲕⲟⲟⲩ. ⲉⲛⲕⲁ ⲇⲉ ⲛⲓⲙ ⲉⲧⲥⲟⲧⲡ ⲁⲛ. ⲁⲩⲱ
  ⲉⲧⲥⲏϣ ⲁϥⲧⲁⲕⲟⲟⲩ. <span style="color:#b00e23">(ⲓ̅)</span> ⲁⲩⲱ ⲡϣⲁϫⲉ ⲙ̅ⲡϫⲟⲉⲓⲥ
  ⲁϥϣⲱⲡⲉ ϣⲁ ⲥⲁⲙⲟⲩⲏⲗ ⲉϥϫⲱ ⲙ̅ⲙⲟⲥ ⲛⲁϥ <span style="color:#b00e23">(ⲓ̅ⲁ̅)</span> ϫⲉ
  ⲁⲓ̈ⲉⲣ̅ϩⲧⲏⲓ̈ ϫⲉ ⲁⲓ̈ⲧⲱϩⲥ̅ ⲛ̅ⲥⲁⲟⲩⲗ ⲉⲧⲣⲉϥϣⲱⲡⲉ ⲛ̅ⲣ̅ⲣⲟ. ϫⲉ ⲁϥⲕⲧⲟϥ. ⲁϥⲥⲁϩⲱⲱϥ ⲉⲃⲟⲗ
  ⲙ̅ⲙⲟⲓ̈. ⲙ̅ⲡⲉϥϩⲁⲣⲉϩ ⲉⲛⲁϣⲁϫⲉ. ⲥⲁⲙⲟⲩⲏⲗ ⲇⲉ ⲁϥⲟⲩⲱⲗⲥ̅ ⲛ̅ϩⲏⲧ. ⲁⲩⲱ ⲁϥⲱϣ ⲉϩⲣⲁⲓ̈
  ⲉⲡϫⲟⲉⲓⲥ ⲛ̅ⲧⲉⲩϣⲏ ⲧⲏⲣⲥ̅. <span style="color:#b00e23">(ⲓ̅ⲃ̅)</span> ⲁⲩⲱ ⲥⲁⲙⲟⲩⲏⲗ
  ⲁϥϣⲟⲣⲡϥ̅ ⲁϥⲃⲱⲕ ⲉⲣⲁⲧϥ̅ ⲙ̅ⲡⲓⲏ̅ⲗ̅ ⲙ̅ⲡⲉϥϩⲧⲟⲟⲩⲉ. ⲁⲩⲧⲁⲙⲉ ⲥⲁⲟⲩⲗ ⲇⲉ ⲉⲩϫⲱ ⲙ̅ⲙⲟⲥ. ϫⲉ
  ⲥⲁⲙⲟⲩⲏⲗ ⲁϥⲃⲱⲕ ⲉϩⲣⲁⲓ̈ ⲉⲡⲕⲁⲣⲙⲏⲗⲟⲥ. ⲁⲩⲱ ⲉⲓⲥ ⲥⲁⲟⲩⲗ. ⲁϥⲥⲙⲛ̅ ⲧⲟⲟⲧϥ̅ ⲉⲥⲱⲁⲃ. ⲁϥⲕⲧⲉ
  ⲡⲉϥϩⲁⲣⲙⲁ. ⲁϥⲉⲓ ⲉϩⲣⲁⲓ̈ ⲉⲅⲁⲗⲅⲁⲗⲁ. <span style="color:#b00e23">(ⲓ̅ⲅ̅)</span> ⲁⲩⲱ
  ⲥⲁⲙⲟⲩⲏⲗ. ⲁϥⲉⲓ ⲉⲣⲁⲧϥ̅ ⲛ̅ⲥⲁⲟⲩⲗ. ⲁⲩⲱ ⲉⲓⲥ ⲥⲁⲟⲩⲗ ⲛⲉϥⲧⲁⲗⲟ ⲉϩⲣⲁⲓ̈ ⲙ̅ⲡⲉϥϭⲗⲓⲗ ⲙ̅ⲙⲁϩ
  ⲙ̅ⲡϫⲟⲉⲓⲥ. ϩⲛ̅ ⲛⲉⲥⲱⲧⲡ̅ ⲛ̅ⲛⲉϣⲱⲗ. ⲛⲁⲓ̈ ⲛ̅ⲧⲁϥⲉⲛⲧⲟⲩ ⲉϩⲣⲁⲓ̈ ϩⲙ̅ ⲡⲁⲙⲁⲗⲏⲕ. ⲁⲩⲱ
  ⲥⲁⲙⲟⲩⲏⲗ ⲁϥⲓ̈ ⲉⲣⲁⲧϥ̅ ⲛ̅ⲥⲁⲟⲩⲗ. ⲡⲉϫⲉ ⲥⲁⲟⲩⲗ ⲛⲁϥ ϫⲉ ⲕⲥⲙⲁⲙⲁⲁⲧ ⲛ̅ⲧⲟⲕ. ⲛ̅ⲧⲟⲟⲧϥ̅
  ⲙ̅ⲡϫⲟⲉⲓⲥ. ⲁⲓ̈ⲧⲁϩⲉ ⲡϣⲁϫⲉ ⲉⲣⲁⲧϥ̅ ⲛ̅ⲧⲁ ⲡϫⲟⲉⲓⲥ ϫⲟⲟϥ. <span style=
  "color:#b00e23">(ⲓ̅ⲇ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁϥ. ϫⲉ ⲟⲩ ⲡⲉ ⲡⲉϩⲣⲟⲟⲩ ⲙ̅ⲡⲓ̈ⲟϩⲉ
  ⲛ̅ⲉⲥⲟⲟⲩ ⲉⲧⲧⲁϩⲟ ⲛ̅ⲛⲁⲙⲁⲁϫⲉ. ⲁⲩⲱ ⲡⲉϩⲣⲟⲟⲩ ⲛ̅ⲛⲓ̈ⲁϩⲟⲟⲩ ⲉϯⲥⲱⲧⲙ ⲁⲛⲟⲕ ⲉⲣⲟϥ.
  <span style="color:#b00e23">(ⲓ̅ⲉ̅)</span> ⲡⲉϫⲉ ⲥⲁⲟⲩⲗ ⲛⲁϥ ϫⲉ ⲛ̅ⲧⲁⲓ̈ⲉⲛⲧⲟⲩ ⲉⲃⲟⲗ
  ϩⲙ̅ ⲡⲁⲙⲁⲗⲏⲕ ⲛ̅ⲥⲱⲧⲡ ⲛ̅ⲛ̅ⲟϩⲉ ⲛ̅ⲉⲥⲟⲟⲩ. ⲙⲛ̅ ⲛⲉϩⲟⲟⲩ. ⲛ̅ⲧⲁ ⲡⲗⲁⲟⲥ ϩⲁⲣⲉϩ ⲉⲣⲟⲟⲩ
  ⲉⲧⲁⲗⲟⲟⲩ ⲉϩⲣⲁⲓ̈ ⲛ̅ϩⲛ̅ⲑⲩⲥⲓⲁ ⲙ̅ⲡϫⲟⲉⲓⲥ ⲡⲉⲕⲛⲟⲩⲧⲉ. ⲛ̅ⲕⲟⲟⲩⲉ ⲇⲉ ⲧⲏⲣⲟⲩ ⲁⲓ̈ⲧⲁⲕⲟⲟⲩ.
  <span style="color:#b00e23">(ⲓ̅ⲋ̅)</span> ⲡⲉϫⲉ ⲥⲁⲙⲟⲩⲏⲗ ⲉϩⲟⲩⲛ ϩⲛ̅ ⲥⲁⲟⲩⲗ. ϫⲉ ϭⲱ
  ⲛ̅ⲧⲁⲧⲁⲙⲟⲕ ⲉⲛⲉϣⲁϫⲉ ⲛ̅ⲧⲁ ⲡϫⲟⲉⲓⲥ ϫⲟⲟⲩ ⲉⲣⲟⲓ̈ ⲛ̅ⲧⲉⲩϣⲏ. ⲡⲉϫⲁϥ ⲛⲁϥ ϫⲉ ⲁϫⲓ̈ⲥⲟⲩ.
  <span style="color:#b00e23">(ⲓ̅ⲍ̅)</span> ⲡⲉϫⲉ ⲥⲁⲙⲟⲩⲏⲗ ⲛ̅ⲥⲁⲟⲩⲗ. ϫⲉ ⲙⲏ
  ⲛⲉⲕⲥⲟⲃⲉⲕ ⲁⲛ ⲛ̅ⲧⲟⲕ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡⲙⲏⲏϣⲉ ⲛ̅ⲧⲉⲫⲩⲗⲏ ⲙ̅ⲡⲓⲏ̅ⲗ̅. ⲁⲩⲱ ⲡϫⲟⲉⲓⲥ
  ⲁϥⲧⲁϩⲥⲕ̅ ⲉⲧⲣⲉⲕϣⲱⲡⲉ ⲛ̅ⲣ̅ⲣⲟ. ⲉϫⲙ̅ ⲡⲓⲏ̅ⲗ̅. <span style=
  "color:#b00e23">(ⲓ̅ⲏ̅)</span> ⲁⲩⲱ ⲡϫⲟⲉⲓⲥ ⲁϥϫⲟⲟⲩⲕ̅ ϩⲛ̅ ⲧⲉϥϩⲓ̈ⲏ. ⲉⲁϥϫⲟⲟⲥ ⲛⲁⲕ ϫⲉ
  ⲃⲱⲕ ⲛⲅ̅ⲧⲁⲕⲟ ⲁⲩⲱ ⲛⲅ̅ⲃⲱⲧⲉ ⲉⲃⲟⲗ ⲛ̅ⲛⲉⲧⲣ̅ⲛⲟⲃⲉ ⲉⲣⲟⲓ̈. ⲉⲧⲉ ⲡⲁⲙⲁⲗⲏⲕ ⲡⲉ. ⲛⲅ̅ⲡⲟⲗⲩⲙⲉⲓ
  ⲛⲙ̅ⲙⲁⲩ ϣⲁⲛⲧⲉⲕⲟϫⲛⲟⲩ <span style="color:#b00e23">(ⲓ̅ⲑ̅)</span> ⲉⲧⲃⲉⲟⲩ ϭⲉ
  ⲙ̅ⲡⲉⲕⲥⲱⲧⲙ̅ ⲛ̅ⲥⲁ ⲡⲉϩⲣⲟⲟⲩ ⲙ̅ⲡϫⲟⲉⲓⲥ. ⲁⲗⲗⲁ ⲁⲕϯ ⲙ̅ⲡⲉⲕⲟⲩⲟⲓ̈ ⲉϫⲛ̅ ⲛⲉϣⲱⲗ ⲉϥⲓ̈ⲧⲟⲩ. ⲁⲩⲱ
  ⲁⲕⲉⲓⲣⲉ ⲙ̅ⲡⲡⲟⲛⲏⲣⲟⲛ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. <span style=
  "color:#b00e23">(ⲕ̅)</span> ⲡⲉϫⲉ ⲥⲁⲟⲩⲗ ⲛ̅ⲥⲁⲙⲟⲩⲏⲗ ϫⲉ ⲉⲃⲟⲗ ϫⲉ ⲁⲓ̈ⲥⲱⲧⲙ̅ ⲛ̅ⲥⲁ
  ⲡⲉϩⲣⲟⲟⲩ ⲙ̅ⲡⲗⲁⲟⲥ. ⲁⲩⲱ ⲁⲓ̈ⲙⲟⲟϣⲉ ϩⲛ̅ ⲧⲉϩⲓ̈ⲏ ⲛ̅ⲧⲁ ⲡϫⲟⲉⲓⲥ ϫⲟⲟⲩⲧ ⲛ̅ϩⲏⲧⲥ. ⲁⲓ̈ⲉⲓⲛⲉ
  ⲛ̅ⲁⲅⲁⲅ ⲡⲣ̅ⲣⲟ ⲙ̅ⲡⲁⲙⲁⲗⲏⲕ ⲉϥⲟⲛϩ. ⲁⲩⲱ ⲡⲁⲙⲁⲗⲏⲕ ⲁⲓ̈ⲃⲟⲧϥ̅ ⲉⲃⲟⲗ. <span style=
  "color:#b00e23">(ⲕ̅ⲁ̅)</span> ⲡⲗⲁⲟⲥ ⲇⲉ ⲁϥϫⲓ̈ ⲉⲃⲟⲗ ϩⲛ̅ ⲛⲉϣⲱⲗ ⲛ̅ⲛ̅ⲟϩⲉ ⲛ̅ⲉⲥⲟⲟⲩ.
  ⲙⲛ̅ ⲛⲉϩⲟⲟⲩ. ⲛ̅ⲥⲱⲧⲡ̅ ⲛ̅ϣⲟⲗⲥ̅. ⲉⲧⲁⲗⲟⲟⲩ ⲉϩⲣⲁⲓ̈ ⲛ̅ⲟⲩⲑⲩⲥⲓⲁ ⲙ̅ⲡϫⲟⲉⲓⲥ ⲡⲉⲛⲛⲟⲩⲧⲉ ϩⲛ̅
  ⲅⲁⲗⲅⲁⲗⲁ. <span style="color:#b00e23">(ⲕ̅ⲃ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁϥ ϫⲉ ⲉⲛⲉ
  ⲡⲟⲩⲱϣ ⲙ̅ⲡϫⲟⲉⲓⲥ ⲡⲉ ϩⲛ̅ϭⲗⲓⲗ. ⲛ̅ⲑⲉ ⲛ̅ⲥⲱⲧⲙ̅ ⲛ̅ⲥⲁ ⲡⲉϩⲣⲟⲟⲩ ⲙ̅ⲡϫⲟⲉⲓⲥ. ⲡⲥⲱⲧⲙ̅ ⲥⲟⲧⲡ̅
  ⲉϩⲟⲩⲉ ⲉⲟⲩⲑⲩⲥⲓⲁ ⲉⲛⲁⲛⲟⲩⲥ. ⲁⲩⲱ ⲡϫⲓ̈ⲥⲙⲏ. ϥⲥⲟⲧⲡ ⲉϩⲟⲩⲉ ⲉⲟⲩⲱⲧ ⲛ̅ⲟⲉⲓⲗⲉ. <span style=
  "color:#b00e23">(ⲕ̅ⲅ̅)</span> ϫⲉ ⲡⲛⲟⲃⲉ. ⲟⲩϫⲓ̈ⲙⲁⲉⲓⲛ ⲡⲉ. ⲁⲩⲱ ⲟⲩⲉⲙⲕⲁϩ ⲛ̅ϩⲏⲧ ⲙⲛ̅
  ⲟⲩϩⲓ̈ⲥⲉ. ⲉϣⲁⲩⲧⲣⲉ ⲟⲩⲙⲟⲕϩⲥ̅ ϣⲱⲡⲉ. ⲉⲃⲟⲗ ϫⲉ ⲁⲕⲥⲱϣϥ̅ ⲙ̅ⲡϣⲁϫⲉ ⲙ̅ⲡϫⲟⲉⲓⲥ. ⲛ̅ⲧⲟⲕ ϩⲱⲱⲕ.
  ⲡϫⲟⲉⲓⲥ ⲛⲁⲥⲟϣϥⲕ̅. ⲉⲧⲙ̅ⲧⲣⲉⲕⲣ̅ⲣ̅ⲣⲟ ⲉϫⲙ̅ ⲡⲓⲏ̅ⲗ̅ <span style=
  "color:#b00e23">(ⲕ̅ⲇ̅)</span> ⲡⲉϫⲉ ⲥⲁⲟⲩⲗ ⲛ̅ⲥⲁⲙⲟⲩⲏⲗ ϫⲉ ⲁⲓ̈ⲉⲣⲛⲟⲃⲉ. ⲉⲃⲟⲗ ϫⲉ
  ⲁⲓ̈ⲉⲣⲡⲃⲟⲗ ⲙ̅ⲡϣⲁϫⲉ ⲙ̅ⲡϫⲟⲉⲓⲥ. ⲁⲩⲱ ⲡⲉⲕϣⲁϫⲉ ⲁⲓ̈ⲕⲁⲁϥ ⲛ̅ⲥⲱⲓ̈. ϫⲉ ⲁⲓ̈ⲣ̅ϩⲟⲧⲉ ⲙ̅ⲡⲗⲁⲟⲥ.
  ⲁⲩⲱ ⲁⲓ̈ⲥⲱⲧⲙ̅ ⲛ̅ⲥⲁ ⲡⲉⲩϩⲣⲟⲟⲩ. <span style="color:#b00e23">(ⲕ̅ⲉ̅)</span> ⲧⲉⲛⲟⲩ
  ϭⲉ ϥⲓ̈ ⲙ̅ⲙⲁⲩ ⲙ̅ⲡⲁⲛⲟⲃⲉ ⲛⲁϩⲣⲁⲓ̈. ⲛⲅ̅ⲕⲟⲧⲕ̅ ⲛⲙ̅ⲙⲁⲓ̈ ⲛ̅ⲧⲁⲟⲩⲱϣⲧ̅ ⲙ̅ⲡϫⲟⲉⲓⲥ ⲡⲉⲕⲛⲟⲩⲧⲉ.
  <span style="color:#b00e23">(ⲕ̅ⲋ̅)</span> ⲡⲉϫⲉ ⲥⲁⲙⲟⲩⲏⲗ ⲛ̅ⲥⲁⲟⲩⲗ. ϫⲉ ⲛ̅ϯⲛⲁⲕⲧⲟⲓ̈
  ⲁⲛ ⲛⲙ̅ⲙⲁⲕ. ⲉⲃⲟⲗ ϫⲉ ⲁⲕⲥⲉϣϥ̅ ⲡϣⲁϫⲉ ⲙ̅ⲡϫⲟⲉⲓⲥ. ⲡϫⲟⲉⲓⲥ ⲛⲁⲥⲟϣϥⲕ̅ ⲉⲧⲙ̅ⲧⲣⲉⲕⲣ̅ⲣ̅ⲣⲟ
  ⲉϫⲙ̅ ⲡⲓⲏ̅ⲗ̅. <span style="color:#b00e23">(ⲕ̅ⲍ̅)</span> ⲁⲩⲱ ⲥⲁⲙⲟⲩⲏⲗ ⲁϥⲕⲧⲟ
  ⲙ̅ⲡⲉϥϩⲟ ⲉⲃⲟⲗ ⲙ̅ⲙⲟϥ ⲉⲧⲣⲉϥⲙⲟⲟϣⲉ. ⲥⲁⲟⲩⲗ ⲇⲉ ⲁϥⲁⲙⲁϩⲧⲉ ⲙ̅ⲡⲧⲟⲡ. ⲛ̅ⲧⲉϥϣⲉⲛⲧⲱ. ⲁϥⲡⲁϩⲥ̅
  <span style="color:#b00e23">(ⲕ̅ⲏ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁϥ ϫⲉ ⲡϫⲟⲉⲓⲥ ⲁϥⲡⲉϣ
  ⲧⲉⲕⲙⲛ̅ⲧⲣ̅ⲣⲟ ϩⲙ̅ ⲡⲓⲏ̅ⲗ̅ ⲙ̅ⲡⲟⲟⲩ ⲉⲃⲟⲗ ϩⲛ̅ ⲧⲉⲕϭⲓϫ. ⲁϥⲧⲁⲁⲥ ⲙ̅ⲡⲉⲧϩⲓ̈ⲧⲟⲩⲱⲕ.
  ⲡⲉⲧⲛⲁⲛⲟⲩϥ ⲉⲣⲟⲕ. <span style="color:#b00e23">(ⲕ̅ⲑ̅)</span> ⲁⲩⲱ ⲡⲓⲏ̅ⲗ̅ ⲛⲁⲡⲱϣ
  ⲛϥ̅ⲉⲣⲥⲛⲁⲩ. ⲁⲩⲱ ⲡϫⲟⲉⲓⲥ ⲛⲁⲕⲧⲟϥ ⲁⲛ ⲟⲩⲇⲉ ⲛϥ̅ⲛⲁϣⲛ̅ϩⲧⲏϥ ⲁⲛ. ϫⲉ ⲛⲉϥⲟ ⲁⲛ ⲛ̅ⲑⲉ
  ⲛ̅ⲟⲩⲣⲱⲙⲉ ⲉⲧⲣⲉϥⲣ̅ϩⲧⲏϥ ⲛ̅ⲧⲟϥ ⲉϥⲛⲁϭⲱⲛⲧ̅. <span style="color:#b00e23">(ⲗ̅)</span>
  ⲡⲉϫⲉ ⲥⲁⲟⲩⲗ ⲛ̅ⲥⲁⲙⲟⲩⲏⲗ. ϫⲉ ⲁⲓ̈ⲉⲣⲛⲟⲃⲉ ⲡϫⲟⲉⲓⲥ (sic). ⲁⲗⲗⲁ ϯⲉⲟⲟⲩ ⲛⲁⲓ̈ ⲛ̅ⲧⲟⲟⲩⲛ
  ⲙ̅ⲡⲉⲙⲧⲟ ⲉⲃⲟⲗ ⲛ̅ⲛⲉⲡⲣⲉⲥⲃⲩⲧⲉⲣⲟⲥ ⲙ̅ⲡⲓⲏ̅ⲗ̅. ⲁⲩⲱ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡⲗⲁⲟⲥ. ⲛⲅ̅ⲕⲟⲧⲕ̅
  ⲛⲙ̅ⲙⲁⲓ̈. ⲛ̅ⲧⲁⲟⲩⲱϣⲧ ⲙ̅ⲡϫⲟⲉⲓⲥ ⲡⲉⲕⲛⲟⲩⲧⲉ. <span style=
  "color:#b00e23">(ⲗ̅ⲁ̅)</span> ⲁⲩⲱ ⲥⲁⲙⲟⲩⲏⲗ ⲁϥⲕⲟⲧϥ ⲙⲛ̅ ⲥⲁⲟⲩⲗ. ⲁϥⲟⲩⲱϣⲧ̅ ⲙ̅ⲡϫⲟⲉⲓⲥ
  <span style="color:#b00e23">(ⲗ̅ⲃ̅)</span> ⲁⲩⲱ ⲡⲉϫⲉ ⲥⲁⲙⲟⲩⲏⲗ ⲛⲁⲩ. ϫⲉ ⲁⲛⲓ̈ⲛⲉ
  ⲛ̅ⲁⲅⲁⲅ ⲛⲁⲓ̈ ⲡⲣ̅ⲣⲟ ⲙ̅ⲡⲁⲙⲁⲗⲏⲕ. ⲁⲩⲱ ⲁⲅⲁⲅ ⲁϥϯ ⲙ̅ⲡⲉϥⲟⲩⲟⲓ̈ ⲉϩⲟⲩⲛ ⲉⲣⲟϥ ⲉϥⲥⲧⲱⲧ. ⲁⲩⲱ
  ⲡⲉϫⲉ ⲁⲅⲁⲅ ⲛⲁϥ. ϫⲉ ⲉⲓ̈ⲉ ⲡⲉⲓ̈ⲙⲟⲩ ⲥⲁϣⲉ ϩⲓ̈ⲛⲁⲓ̈. <span style=
  "color:#b00e23">(ⲗ̅ⲅ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁϥ. ϫⲉ ⲉⲃⲟⲗ ϫⲉ ⲁ ⲧⲉⲕⲥⲏϥⲉ ⲉⲣϩⲁϩ
  ⲛ̅ⲥϩⲓⲙⲉ ⲛ̅ⲁⲧϣⲏⲣⲉ. ⲧⲁⲓ̈ ⲧⲉ ⲑⲉ ⲉⲧⲉⲣⲉ ⲧⲉⲕⲙⲁⲁⲩ ⲛⲁⲣ̅ ⲁⲧϣⲏⲣⲉ ⲉⲃⲟⲗ ϩⲛ̅ ⲛⲉϩⲓ̈ⲟⲙⲉ. ⲁⲩⲱ
  ⲥⲁⲙⲟⲩⲏⲗ ⲁϥⲕⲱⲛⲥ̅ ⲛ̅ⲁⲅⲁⲅ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ ϩⲛ̅ ⲅⲁⲗⲅⲁⲗⲁ. <span style=
  "color:#b00e23">(ⲗ̅ⲇ̅)</span> ⲙⲛ̅ⲛ̅ⲥⲱⲥ ⲥⲁⲙⲟⲩⲏⲗ ⲁϥⲃⲱⲕ ⲉⲁⲣⲙⲁⲑⲁⲉⲓⲙ. ⲥⲁⲟⲩⲗ ϩⲱⲱϥ
  ⲁϥⲃⲱⲕ ⲉϩⲣⲁⲓ̈ ⲉⲡⲉϥⲏⲓ̈ ⲉⲅⲁⲃⲁⲁ. <span style="color:#b00e23">(ⲗ̅ⲉ̅)</span> ⲁⲩⲱ
  ⲙ̅ⲡⲉ ⲥⲁⲙⲟⲩⲏⲗ ϭⲉ ⲕⲟⲧϥ̅ ⲉⲛⲁⲩ ⲉⲥⲁⲟⲩⲗ ϣⲁ ⲡⲉϩⲟⲟⲩ ⲙ̅ⲡⲉϥⲙⲟⲩ. ⲛⲉⲣⲉ ⲥⲁⲙⲟⲩⲏⲗ ⲉⲣϩⲏⲃⲉ
  ⲉϫⲛ̅ ⲥⲁⲟⲩⲗ. ⲁⲩⲱ ⲡϫⲟⲉⲓⲥ ⲁϥⲣ̅ϩⲧⲏϥ ϫⲉ ⲁϥⲉⲣ ⲥⲁⲟⲩⲗ ⲛ̅ⲣ̅ⲣⲟ. ⲉϫⲙ̅ ⲡⲓⲏ̅ⲗ̅.
  <h3 id="first_samuel16">16</h3><span style="color:#b00e23">(ⲁ̅)</span> ⲡⲉϫⲉ
  ⲡϫⲟⲉⲓⲥ ⲇⲉ ⲛ̅ⲥⲁⲙⲟⲩⲏⲗ. ϫⲉ ϣⲁ ⲧⲛⲁⲩ ⲉⲕⲣ̅ϩⲏⲃⲉ ⲛ̅ⲧⲟⲕ ⲉϫⲛ̅ ⲥⲁⲟⲩⲗ. ⲁⲩⲱ ⲁⲛⲟⲕ
  ⲁⲓ̈ⲥⲟϣⲃⲉϥ. ⲉⲧⲣⲉϥⲣ̅ⲣ̅ⲣⲟ. ⲧⲉⲛⲟⲩ ϭⲉ ⲙⲟⲩϩ ⲙ̅ⲡⲉⲕⲧⲁⲡ ⲛ̅ⲛⲉϩ. ⲛⲅ̅ⲉⲓ ⲛ̅ⲧⲁϫⲟⲟⲩⲕ ϣⲁ
  ⲉⲓ̈ⲥⲥⲁⲓ̈. ⲉϩⲣⲁⲓ̈ ⲉⲃⲏⲑⲗⲉⲉⲙ. ϫⲉ ⲁⲓ̈ϯϩⲧⲏⲓ̈ ϩⲛ̅ ⲛⲉϣⲏⲣⲉ ⲛ̅ⲓ̈ⲉⲥⲥⲁⲓ̈. ⲉⲟⲩⲁ.
  ⲉϥⲛⲁⲣ̅ⲣ̅ⲣⲟ ϩⲁⲣⲁⲧ. <span style="color:#b00e23">(ⲃ̅)</span> ⲡⲉϫⲉ ⲥⲁⲙⲟⲩⲏⲗ
  ⲙ̅ⲡϫⲟⲉⲓⲥ ϫⲉ ⲉⲓ̈ⲛⲁⲃⲱⲕ ⲛ̅ⲁϣ ⲛ̅ϩⲉ. ⲁⲩⲱ ⲛ̅ⲧⲉ ⲥⲁⲟⲩⲗ ⲥⲱⲧⲙ̅ ⲛϥ̅ⲙⲟⲟⲩⲧ. ⲡⲉϫⲉ ⲡϫⲟⲉⲓⲥ
  ⲛⲁϥ. ϫⲉ ϫⲓ̈ ⲛⲙ̅ⲙⲁⲕ ⲛ̅ⲟⲩⲃⲁϩⲥⲉ ⲛ̅ⲉϩⲉ. ⲛⲅ̅ϫⲟⲟⲥ ϫⲉ ⲛ̅ⲧⲁⲓ̈ⲉⲓ. ⲉⲣ̅ⲑⲩⲥⲓⲁ ⲙ̅ⲡϫⲟⲉⲓⲥ
  <span style="color:#b00e23">(ⲅ̅)</span> ⲛⲅ̅ⲧⲱϩⲙ̅ ⲛ̅ⲓ̈ⲉⲥⲥⲁⲓ̈ ⲉⲧⲉⲑⲩⲥⲓⲁ. ⲁⲩⲱ
  ϯⲛⲁⲧⲁⲙⲟⲕ ⲉⲛⲉⲧⲉⲕⲛⲁⲁⲁⲩ. ⲛⲅ̅ⲧⲱϩⲥ̅ ⲙ̅ⲡⲉϯⲛⲁⲧⲁⲙⲟⲕ ⲉⲣⲟϥ. <span style=
  "color:#b00e23">(ⲇ̅)</span> ⲁⲩⲱ ⲥⲁⲙⲟⲩⲏⲗ ⲁϥⲉⲓⲣⲉ ⲛ̅ϩⲱⲃ ⲛⲓⲙ ⲛ̅ⲧⲁ ⲡϫⲟⲉⲓⲥ ϫⲟⲟⲩ
  ⲛⲁϥ. ⲁϥⲉⲓ ⲉϩⲣⲁⲓ̈ ⲉⲃⲏⲑⲗⲉⲉⲙ. ⲁ ⲛⲉⲡⲣⲉⲥⲃⲩⲧⲉⲣⲟⲥ ⲛ̅ⲧⲡⲟⲗⲓⲥ ⲉⲓⲱⲣⲙ̅. ⲛ̅ⲧⲉⲣⲟⲩⲛⲁⲩ ⲉⲣⲟϥ.
  ⲁⲩⲱ ⲡⲉϫⲁⲩ ⲛⲁϥ. ϫⲉ ϯⲣⲏⲛⲏ ⲛ̅ⲧⲉⲕϩⲓ̈ⲏ ⲛⲉⲓ ⲉϩⲟⲩⲛ ⲡⲉⲧⲛⲁⲩ ⲉⲃⲟⲗ. <span style=
  "color:#b00e23">(ⲉ̅)</span> ⲡⲉϫⲁϥ ⲛⲁⲩ ϫⲉ ϯⲣⲏⲛⲏ. ⲛ̅ⲧⲁⲓ̈ⲉⲓ ⲉⲣ̅ⲑⲩⲥⲓⲁ ⲙ̅ⲡϫⲟⲉⲓⲥ.
  ⲧⲃ̅ⲃⲉ ⲧⲏⲩⲧⲛ̅. ⲛ̅ⲧⲉⲧⲛ̅ⲉⲩⲫⲣⲁⲛⲉ ⲛⲙ̅ⲙⲁⲓ̈ ⲙ̅ⲡⲟⲟⲩ. ⲁⲩⲱ ⲁϥⲧⲃ̅ⲃⲟ ⲛ̅ⲓ̈ⲉⲥⲥⲁⲓ̈ ⲙⲛ̅
  ⲛⲉϥϣⲏⲣⲉ. ⲁϥⲧⲁϩⲙⲟⲩ ⲉⲧⲉⲑⲩⲥⲓⲁ. <span style="color:#b00e23">(ⲋ̅)</span> ⲁⲥϣⲱⲡⲉ ⲇⲉ
  ⲛ̅ⲧⲉⲣⲟⲩⲉⲓ ⲉϩⲟⲩⲛ. ⲁϥⲛⲁⲩ ⲉⲉⲗⲓⲁⲃ. ⲡⲉϫⲁϥ ⲉⲧⲃⲏⲏⲧϥ̅ ϫⲉ ⲉⲓⲥ ⲡⲉⲭⲣ̅ⲥ̅ ⲣⲱ ⲙ̅ⲡϫⲟⲉⲓⲥ
  ⲙ̅ⲡⲉϥⲉⲙⲧⲟ ⲉⲃⲟⲗ. <span style="color:#b00e23">(ⲍ̅)</span> ⲡⲉϫⲉ ⲡϫⲟⲉⲓⲥ
  ⲛ̅ⲥⲁⲙⲟⲩⲏⲗ. ϫⲉ ⲙ̅ⲡⲉⲣϭⲱϣⲧ̅ ⲉϫⲙ̅ ⲡⲉϥⲥⲁ. ⲟⲩⲇⲉ ⲉϫⲛ̅ ⲧϭⲟⲧ ⲛ̅ⲧⲉϥϣⲓ̈ⲏ. ϫⲉ ϥⲥⲟϣϥ̅
  ⲛⲁϩⲣⲁⲓ̈. ϫⲉ ⲛ̅ⲑⲉ ⲁⲛ. ⲉⲧⲉⲣⲉ ⲛⲉⲣⲱⲙⲉ ϭⲱϣⲧ̅ ⲉⲡϩⲟ. ⲉⲣⲉ ⲡⲛⲟⲩⲧⲉ ϩⲱⲱϥ ϭⲱϣⲧ̅. ϫⲉ ⲉⲣⲉ
  ⲛ̅ⲣⲱⲙⲉ ϭⲱϣⲧ̅ ⲉⲡϩⲟ ⲙ̅ⲙⲁⲧⲉ ⲡⲛⲟⲩⲧⲉ ⲇⲉ ⲛ̅ⲧⲟϥ ⲉϥϭⲱϣⲧ̅ ⲉⲡϩⲏⲧ. <span style=
  "color:#b00e23">(ⲏ̅)</span> ⲁⲩⲱ ⲓ̈ⲉⲥⲥⲁⲓ̈. ⲁϥⲙⲟⲩⲧⲉ ⲉⲁⲙⲓⲛⲁⲇⲁⲃ. ⲁϥⲉⲓ ⲁϥⲁϩⲉⲣⲁⲧϥ̅
  ϩⲓ̈ⲑⲏ ⲛ̅ⲥⲁⲙⲟⲩⲏⲗ. ⲡⲉϫⲉ ⲥⲁⲙⲟⲩⲏⲗ ϫⲉ. ⲙ̅ⲡⲉ ⲡϫⲟⲉⲓⲥ ⲥⲉⲧⲡ̅ ⲡⲉⲓ̈ⲕⲉⲧ <span style=
  "color:#b00e23">(ⲑ̅)</span> ⲁⲩⲱ ⲉⲓⲉⲥⲥⲁⲓ̈. ⲁϥⲧⲁϩⲟ ⲉⲣⲁⲧϥ̅ ⲛ̅ⲥⲁⲙⲁ. ⲡⲉϫⲉ ⲥⲁⲙⲟⲩⲏⲗ.
  ϫⲉ ⲙ̅ⲡⲉ ⲡϫⲟⲉⲓⲥ ⲥⲉⲧⲡ̅ ⲡⲉⲓ̈ⲕⲉⲧ. <span style="color:#b00e23">(ⲓ̅)</span>
  ⲓ̈ⲉⲥⲥⲁⲓ̈ ⲇⲉ ⲁϥⲧⲁϩⲟ ⲉⲣⲁⲧϥ̅ ⲙ̅ⲡⲉϥⲥⲁϣϥ̅ ⲛ̅ϣⲏⲣⲉ ϩⲓ̈ⲑⲏ ⲛ̅ⲥⲁⲙⲟⲩⲏⲗ. ⲡⲉϫⲉ ⲥⲁⲙⲟⲩⲏⲗ. ϫⲉ
  ⲙ̅ⲡⲉ ⲡϫⲟⲉⲓⲥ ⲥⲉⲧⲡ̅ ⲗⲁⲁⲩ ϩⲛ̅ ⲛⲁⲓ̈ <span style="color:#b00e23">(ⲓ̅ⲁ̅)</span>
  ⲡⲉϫⲉ ⲥⲁⲙⲟⲩⲏⲗ ⲛ̅ⲓ̈ⲉⲥⲥⲁⲓ̈. ϫⲉ ⲉⲓ̈ⲉ ⲁ ⲛⲉⲕϣⲏⲣⲉ ⲟⲩⲱ. ⲡⲉϫⲉ ⲓ̈ⲉⲥⲥⲁⲓ̈ ⲛⲁϥ ϫⲉ ⲉⲧⲓ
  ⲡⲕⲟⲩⲓ̈ ⲉⲛⲁⲓ̈ ϥϣⲟⲟⲡ. ⲁⲩⲱ ⲉⲓⲥ ϩⲏⲏⲧⲉ ϥⲙⲟⲟⲛⲉ ϩⲛ̅ ⲛ̅ⲉⲥⲟⲟⲩ. ⲡⲉϫⲉ ⲥⲁⲙⲟⲩⲏⲗ
  ⲛ̅ⲓ̈ⲉⲥⲥⲁⲓ̈. ϫⲉ ϫⲟⲟⲩ ⲛⲅ̅ⲙⲟⲩⲧⲉ ⲉⲣⲟϥ. ϫⲉ ⲛ̅ⲧⲛ̅ⲛⲁⲛⲟϫⲛ̅ ⲁⲛ ⲉⲟⲩⲱⲙ ϣⲁⲛⲧⲉϥⲉⲓ.
  <span style="color:#b00e23">(ⲓ̅ⲃ̅)</span> ⲁⲩⲱ ⲁϥϫⲟⲟⲩ ⲁϥⲛ̅ⲧϥ̅ ⲉϩⲣⲁⲓ̈. ⲡⲁⲓ̈ ⲇⲉ
  ⲛⲉⲩⲙⲏⲣϣ̅ ⲡⲉ ⲉϥⲟ ⲛ̅ⲥⲁⲓ̈ⲏ ⲛ̅ⲃⲁⲗ. ⲉⲛⲁⲛⲟⲩϥ. ⲉⲛⲁⲩ ⲉⲣⲟϥ ⲛⲁϩⲣⲁϥ ⲙ̅ⲡϫⲟⲉⲓⲥ. ⲡⲉϫⲉ
  ⲡϫⲟⲉⲓⲥ ⲛ̅ⲥⲁⲙⲟⲩⲏⲗ. ϫⲉ ⲧⲱⲟⲩⲛ ⲛⲅ̅ⲧⲱϩⲥ̅ ⲛ̅ⲇⲁⲩⲉⲓⲇ. ⲡⲁⲓ̈ ⲅⲁⲣ ⲟⲩⲁⲅⲁⲑⲟⲥ ⲡⲉ.
  <span style="color:#b00e23">(ⲓ̅ⲅ̅)</span> ⲁⲩⲱ ⲥⲁⲙⲟⲩⲏⲗ ⲁϥϫⲓ̈ ⲙ̅ⲡⲧⲁⲡ ⲛⲛⲉϩ
  ⲁϥⲧⲱϩⲥ̅ ⲛ̅ⲇ̅ⲁ̅ⲇ̅ ϩⲛ̅ ⲧⲙⲏⲧⲉ ⲛ̅ⲛⲉϥⲥⲛⲏⲩ. ⲁⲩⲱ ⲡⲉⲡⲛ̅ⲁ̅ ⲙ̅ⲡϫⲟⲉⲓⲥ ⲁϥⲃⲱϭⲉ ⲉϫⲛ̅
  ⲇⲁⲩⲉⲓⲇ. ⲛ̅ϫⲓ̈ⲛ ⲡⲉϩⲟⲟⲩ ⲉⲧⲙ̅ⲙⲁⲩ ϣⲁⲃⲟⲗ. ⲥⲁⲙⲟⲩⲏⲗ ⲇⲉ ⲁϥⲃⲱⲕ ⲉϩⲣⲁⲓ̈ ⲉⲁⲣⲙⲁⲑⲉⲓⲙ.
  <span style="color:#b00e23">(ⲓ̅ⲇ̅)</span> ⲁⲩⲱ ⲡⲉⲡⲛ̅ⲁ̅ ⲙ̅ⲡϫⲟⲉⲓⲥ ⲥⲁϩⲱⲱϥ ⲉⲃⲟⲗ
  ⲛ̅ⲥⲁⲟⲩⲗ. ⲁⲩⲱ ⲁⲩⲡⲛ̅ⲁ̅ ⲙ̅ⲡⲟⲛⲏⲣⲟⲛ. ⲱϫⲧ̅ ⲙ̅ⲙⲟϥ ⲛ̅ⲧⲟⲟⲧϥ̅ ⲙ̅ⲡϫⲟⲉⲓⲥ. <span style=
  "color:#b00e23">(ⲓ̅ⲉ̅)</span> ⲛ̅ϩⲙ̅ϩⲁⲗ ⲇⲉ ⲛ̅ⲥⲁⲟⲩⲗ ⲡⲉϫⲁⲩ ⲛⲁϥ. ϫⲉ ⲓ̈ⲥ ϩⲏⲏⲧⲉ
  ⲟⲩⲛ̅ ⲟⲩⲡⲛ̅ⲁ̅ ⲙ̅ⲡⲟⲛⲏⲣⲟⲛ ⲱϫⲧ̅ ⲙ̅ⲙⲟⲕ ⲛ̅ⲧⲟⲟⲧϥ̅ ⲙ̅ⲡϫⲟⲉⲓⲥ <span style=
  "color:#b00e23">(ⲓ̅ⲋ̅)</span> ⲙⲁⲣⲉ ⲛⲉⲕϩⲙ̅ϩⲁⲗ ⲧⲁⲩⲉ ⲟⲩϣⲁϫⲉ ⲙ̅ⲡⲉⲕⲙⲧⲟ ⲉⲃⲟⲗ. ⲁⲩⲱ
  ⲛ̅ⲥⲉⲕⲱⲧⲉ ⲛ̅ⲥⲁ ⲟⲩⲣⲱⲙⲉ ⲉϥⲥⲟⲟⲩⲛ ⲙ̅ⲯⲁⲗⲗⲉⲓ ϩⲛ̅ ⲟⲩⲕⲓⲑⲁⲣⲁ. ⲛ̅ⲧⲉⲛⲉⲛ̅ⲧϥ̅ ⲉϩⲟⲩⲛ
  ⲙ̅ⲡⲉⲛϫⲟⲉⲓⲥ. ⲁⲩⲱ ⲉⲣϣⲁⲛ ⲡⲉⲡⲛ̅ⲁ̅ ⲙ̅ⲡⲟⲛⲏⲣⲟⲛ ⲉⲓ ⲉϫⲱⲕ. ⲉϥⲉⲯⲁⲗⲗⲉⲓ ϩⲛ ⲧⲉϥϭⲓⲛⲩⲣⲁ.
  ⲛϥ̅ϯⲉⲙⲧⲟⲛ ⲛⲁⲕ. <span style="color:#b00e23">(ⲓ̅ⲍ̅)</span> ⲡⲉϫⲉ ⲥⲁⲟⲩⲗ ϭⲉ
  ⲛ̅ⲛⲉϥϩⲙ̅ϩⲁⲗ. ϫⲉ ⲁⲛⲁⲩ ϭⲉ ⲛⲁⲓ̈ ⲙ̅ⲡⲣⲱⲙⲉ. ⲉϥⲥⲟⲟⲩⲛ ⲙ̅ⲯⲁⲗⲗⲉⲓ ⲕⲁⲗⲱⲥ. ⲛ̅ⲧⲉⲧⲛ̅ⲛ̅ⲧϥ̅
  ⲉϩⲟⲩⲛ ⲛⲁⲓ̈ <span style="color:#b00e23">(ⲓ̅ⲏ̅)</span> ⲟⲩⲁ ⲇⲉ ⲛ̅ⲛⲉϥϩⲙ̅ϩⲁⲗ.
  ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲉⲓⲥ ϩⲏⲏⲧⲉ ⲁⲓ̈ⲛⲁⲩ ⲉⲩϣⲏⲣⲉ ⲛ̅ⲧⲉ ⲉⲓⲥⲥⲁⲓ̈. ⲡⲉ ⲉⲃⲟⲗ ϩⲛ̅
  ⲃⲏⲑⲗⲉⲉⲙ. ⲛ̅ⲧⲟϥ ϥⲥⲟⲟⲩⲛ ⲙ̅ⲯⲁⲗⲗⲉⲓ. ⲡⲣⲱⲙⲉ ⲇⲉ ⲟⲩⲣⲉⲙⲛ̅ϩⲏⲧ ⲡⲉ. ⲁⲩⲱ ⲟⲩⲣⲱⲙⲉ ⲡⲉ
  ⲙ̅ⲡⲟⲗⲩⲙⲓⲥⲧⲏⲥ. ⲉⲩⲥⲱⲫⲟⲥ ⲡⲉ ϩⲙ̅ ⲡⲉϥϣⲁϫⲉ. ⲉⲩⲣⲱⲙⲉ ⲡⲉ ⲛ̅ⲁⲅⲁⲑⲟⲥ ϩⲙ̅ ⲡⲛⲁⲩ ⲉⲣⲟϥ. ⲁⲩⲱ
  ⲡϫⲟⲉⲓⲥ ⲛⲙ̅ⲙⲁϥ. <span style="color:#b00e23">(ⲓ̅ⲑ̅)</span> ⲥⲁⲟⲩⲗ ⲇⲉ ⲁϥϫⲟⲟⲩ
  ⲛ̅ϩⲉⲛⲃⲁⲓ̈ϣⲓ̈ⲛⲉ. ⲉⲣⲁⲧϥ̅ ⲛ̅ⲓ̈ⲉⲥⲥⲉ ⲉϥϫⲱ ⲙ̅ⲙⲟⲥ. ϫⲉ ⲧⲛ̅ⲛⲟⲟⲩ ⲛⲁⲓ̈. ⲙ̅ⲡⲉⲕϣⲏⲣⲉ
  ⲇⲁⲩⲉⲓⲇ. ⲉⲧϩⲛ̅ ⲛⲉⲕⲉⲥⲟⲟⲩ. <span style="color:#b00e23">(ⲕ̅)</span> ⲓ̈ⲉⲥⲥⲁⲓ̈ ⲇⲉ
  ⲁϥϫⲓ̈ ⲛ̅ⲟⲩϣⲓ̈ ⲛ̅ⲛⲟⲉⲓⲧ ⲙⲛ̅ ⲟⲩϩⲱⲧ ⲛ̅ⲏⲣⲡ ⲁⲩⲱ ⲟⲩⲙⲁⲥ ⲛ̅ⲃⲁⲁⲙⲡⲉ. ⲁϥϫⲟⲟⲩⲥⲟⲩ ⲛ̅ⲥⲁⲟⲩⲗ
  ⲉⲃⲟⲗ ϩⲓ̈ⲧⲟⲟⲧϥ ⲛ̅ⲇⲁⲩⲉⲓⲇ ⲡⲉϥϣⲏⲣⲉ. <span style="color:#b00e23">(ⲕ̅ⲁ̅)</span> ⲁⲩⲱ
  ⲇⲁⲩⲉⲓⲇ ⲁϥⲃⲱⲕ ⲉϩⲟⲩⲛ ϣⲁ ⲥⲁⲟⲩⲗ. ⲁϥⲁϩⲉⲣⲁⲧϥ̅ ⲙ̅ⲡⲉϥⲙ̅ⲧⲟ ⲉⲃⲟⲗ. ⲁϥⲙⲉⲣⲓ̈ⲧϥ ⲙ̅ⲙⲁⲧⲉ.
  ⲁϥϣⲱⲡⲉ ⲉϥϩⲁⲣⲁⲧϥ̅ ⲉϥϥⲉⲓ ⲛ̅ⲛⲉϥⲥⲕⲏⲩⲉ. <span style="color:#b00e23">(ⲕ̅ⲃ̅)</span>
  ⲁⲩⲱ ⲥⲁⲟⲩⲗ ⲁϥϫⲟⲟⲩ ⲉⲣⲁⲧϥ̅ ⲛ̅ⲛⲓ̈ⲉⲥⲥⲁⲓ̈. ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲙⲁⲣⲉ ⲇⲁⲩⲉⲓⲇ ϭⲱ
  ϩⲁϩⲧⲏⲓ̈. ϫⲉ ⲁϥϭⲛ̅ ⲭⲁⲣⲓⲥ ⲛⲁϩⲣⲁⲓ̈. <span style="color:#b00e23">(ⲕ̅ⲅ̅)</span>
  ⲁⲩⲱ ⲉⲣϣⲁⲛ ⲡⲉⲡⲛ̅ⲁ̅ ⲙ̅ⲡⲟⲛⲏⲣⲟⲛ ⲉⲓ ⲉϩⲣⲁⲓ̈ ⲉϫⲛ̅ ⲥⲁⲟⲩⲗ. ⲇⲁⲩⲉⲓⲇ ϣⲁϥϫⲓ̈ ⲛ̅ⲧⲉϥϭⲓⲛⲏⲣⲁ
  ϩⲛ̅ ⲧⲉϥϭⲓϫ ⲉϥⲯⲁⲗⲗⲉⲓ. ⲁⲩⲱ ϣⲁⲣⲉ ⲥⲁⲟⲩⲗ ⲉⲙⲧⲟⲛ ⲛ̅ⲧⲉ ⲡⲁⲓ̈ ϣⲱⲡⲉ ⲛ̅ⲁⲅⲁⲑⲟⲛ ⲛ̅ⲧⲉ
  ⲡⲉⲡⲛ̅ⲁ̅ ⲙ̅ⲡⲟⲛⲏⲣⲟⲛ ⲥⲁϩⲱⲱϥ ⲉⲃⲟⲗ ⲙ̅ⲙⲟϥ.
  <h3 id="first_samuel17">17</h3><span style="color:#b00e23">(ⲁ̅)</span>
  ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲥⲱⲟⲩϩ ⲉϩⲟⲩⲛ ⲉⲛⲉⲩⲡⲁⲣⲙⲃⲟⲗⲏ ⲏ ⲛⲉⲩⲉⲙⲡⲗⲁϩ (sic). ϩⲙ ⲡⲡⲟⲗⲩⲙⲟⲥ ⲁⲩⲱ
  ⲁⲩⲉⲓ ⲉϩⲣⲁⲓ̈ ⲉⲁⲥⲥⲟⲭⲟⲑ ⲛⲧⲉ ϯⲇⲟⲩⲙⲁⲓⲁ. ⲁⲩⲱ ϩⲛ̅ ⲧⲙⲏⲧⲉ ⲛ̅ⲁⲥⲥⲟⲭⲱⲑ. ⲁⲩⲱ ϩⲛ̅ ⲧⲙⲏⲧⲉ
  ⲛ̅ⲁⲍⲏⲅⲁ. ϩⲛ̅ ⲥⲉⲫⲁⲣⲙⲉⲙ. <span style="color:#b00e23">(ⲃ̅)</span> ⲥⲁⲟⲩⲗ ⲇⲉ ⲙⲛ̅
  ⲛ̅ⲣⲱⲙⲉ ⲙ̅ⲡⲓⲏ̅ⲗ̅. ⲁⲩⲥⲱⲟⲩϩ ⲉϩⲟⲩⲛ ⲉⲡⲓ̈ⲁ ⲛ̅ⲧⲟⲟⲩ. ⲁⲩⲁϩⲉⲣⲁⲧⲟⲩ ⲉⲡⲡⲟⲗⲩⲙⲟⲥ. ⲙ̅ⲡϩⲁⲁⲧⲉ
  ⲉⲃⲟⲗ ⲛ̅ⲛⲁⲗⲗⲟⲫⲩⲗⲟⲥ. <span style="color:#b00e23">(ⲅ̅)</span> ⲛ̅ⲁⲗⲗⲟⲫⲩⲗⲟⲥ ⲇⲉ
  ⲁⲩⲁϩⲉⲣⲁⲧⲟⲩ ϩⲓ̈ ⲡⲓ̈ⲥⲁ ⲙ̅ⲡⲧⲟⲟⲩ. ⲡⲓⲥⲣⲁⲏⲗ ⲇⲉ ⲁϥⲁϩⲉⲣⲁⲧϥ̅ ϩⲓ̈ ⲡⲓ̈ⲥⲁ ⲙ̅ⲡⲧⲟⲟⲩ. ⲁⲩⲱ
  ⲡⲁⲩⲗⲱⲛ ⲉⲧⲉ ⲡⲓ̈ⲁ ⲡⲉ. ⲛⲉϥϩⲛ̅ ⲧⲉⲩⲙⲏⲧⲉ. <span style="color:#b00e23">(ⲇ̅)</span>
  ⲁϥⲓ̈ ⲇⲉ ⲛ̅ϭⲓ ⲟⲩⲣⲱⲙⲉ ⲛ̅ⲁⲙⲉⲥⲁⲓ̈ⲟⲥ. ⲉⲩϫⲱⲱⲣⲉ ⲡⲉ. ⲉⲃⲟⲗ ϩⲛ̅ ⲛⲉⲙⲗⲁϩ ⲛ̅ⲛ̅ⲁⲗⲗⲟⲫⲩⲗⲟⲥ.
  ⲉⲡⲉϥⲣⲁⲛ ⲡⲉ ⲅⲟⲗⲓⲁⲑ. ⲉⲩⲉ ⲉⲃⲟⲗ ⲡⲉ ϩⲛ̅ ⲅⲉⲑ. ⲉⲣⲉ ⲧⲉϥϣⲓ̈ⲏ. ⲛⲁⲉⲣϥⲧⲟⲟⲩ ⲙ̅ⲙⲁϩⲉ ⲙⲛ̅
  ⲟⲩⲉⲣⲧⲱ. <span style="color:#b00e23">(ⲉ̅)</span> ⲉⲣⲉ ⲟⲩⲡⲉⲣⲓⲕⲉⲫⲁⲗⲉⲁ ϩⲓ̈ϫⲛ̅
  ⲧⲉϥⲁⲡⲉ. ⲉⲣⲉ ⲟⲩϩⲱⲕ ⲛ̅ⲣⲉ ⲛ̅ϭⲓ̈ⲛϭⲉ ⲧⲟ ⲉϩⲓ̈ⲱⲱϥ. ⲉⲣⲉ ⲡϣⲓ̈ ⲙ̅ⲡⲉϥϩⲱⲕ ⲛⲁⲉⲣ ⲟⲩϭⲓⲥ ⲧⲃⲁ
  ⲛ̅ⲥⲁⲧⲉⲉⲣⲉ. ⲛ̅ϩⲟⲙⲛⲧ. ϩⲓ̈ ⲡⲉⲛⲓ̈ⲡⲉ. <span style="color:#b00e23">(ⲋ̅)</span> ⲁⲩⲱ
  ϩⲛ̅ⲥⲏϥⲉ ⲛ̅ϩⲟⲙⲛ̅ⲧ ⲛⲉⲩⲟⲧϩ ⲉⲣⲁⲧϥ̅. ⲉⲣⲉ ⲟⲩϩⲟⲡⲗⲟⲛ ⲛ̅ⲣⲛ̅ϩⲟϥ ⲕⲏ ⲉϩⲣⲁⲓ̈ ⲟⲩⲧⲉ
  ⲛⲉϥⲛⲁϩⲃⲉ. <span style="color:#b00e23">(ⲍ̅)</span> ⲧⲉϩⲧⲏ ⲇⲉ ⲙ̅ⲡⲉϥⲙⲉⲣⲉϩ. ⲛⲉⲥⲟ
  ⲛ̅ⲑⲉ ⲛ̅ⲟⲩϩⲟ ⲛ̅ⲥⲱϩⲉ. ⲁⲩⲱ ⲧⲉϥⲗⲟⲅⲭⲏ ⲛⲉⲥⲛⲁⲉⲣ ⲥⲟⲟⲩ ⲛ̅ϣⲉ ⲛ̅ⲥⲁⲧⲉⲉⲣⲉ ⲛ̅ϩⲣⲏϣⲉ
  ⲙ̅ⲡⲉⲛⲓ̈ⲡⲉ. ⲡⲉⲧϥⲓ̈ ⲇⲉ ⲛ̅ⲛⲉϥϩⲟⲡⲗⲟⲛ ⲛⲉϥⲙⲟⲟϣⲉ ϩⲓ̈ϩⲏ ⲙ̅ⲙⲟϥ. <span style=
  "color:#b00e23">(ⲏ̅)</span> ⲁⲩⲱ ⲕⲟⲗⲓⲁⲑ. ⲁϥⲁϩⲉⲣⲁⲧϥ̅. ⲁϥⲱϣ ⲉⲃⲟⲗ ⲉⲡⲙⲏⲏϣⲉ
  ⲙⲡⲓⲏ̅ⲗ̅. ⲉϥϫⲱ ⲙ̅ⲙⲟⲥ ⲛⲁⲩ. ϫⲉ ⲉⲧⲃⲉ ⲟⲩ ⲧⲉⲧⲛ̅ⲛⲏⲩ ⲉⲃⲟⲗ. ⲉⲁϩⲉⲣⲁⲧⲧⲏⲩⲧⲛ̅ ⲉⲡⲡⲟⲗⲩⲙⲟⲥ
  ⲉⲙⲓ̈ϣⲉ ⲛⲙ̅ⲙⲁⲛ. ⲙⲏ ⲁⲛⲟⲕ. ⲁⲛⲅ̅ ⲟⲩⲫⲩⲗⲉⲥⲧⲓⲁⲛⲟⲥ ⲁⲛ. ⲛ̅ⲧⲱⲧⲛ̅ ⲇⲉ ⲛ̅ⲧⲉⲧⲛ ⲛⲉϩⲉⲃⲣⲁⲓⲟⲥ.
  ⲛ̅ϩⲙ̅ϩⲁⲗ ⲛ̅ⲥⲁⲟⲩⲗ. ⲥⲱⲧⲡ̅ ϭⲉ ⲛ̅ⲟⲩⲣⲱⲙⲉ ⲉⲃⲟⲗ ⲛ̅ϩⲏⲧ ⲧⲏⲩⲧⲛ̅ ⲛϥ̅ⲉⲓ ⲉⲃⲟⲗ ⲛⲁⲓ̈
  <span style="color:#b00e23">(ⲑ̅)</span> ⲁⲩⲱ ⲉϥϣⲁⲛϭⲙ̅ϭⲟⲙ ⲉⲙⲓ̈ϣⲉ ⲛⲙ̅ⲙⲁⲓ̈.
  ⲛϥ̅ⲡⲁⲧⲁⲥⲥⲉ ⲙ̅ⲙ&lt;�ⲟ&gt;ⲓ̈. ⲧⲛ̅ⲛⲁϣⲱⲡⲉ ⲛⲏⲧⲛ̅ ⲛ̅ϩⲙ̅ϩⲁⲗ. ⲁⲛⲟⲕ ⲇⲉ ⲉⲓ̈ϣⲁⲛϭⲉⲙϭⲟⲙ
  ⲉⲣⲟϥ. ⲛ̅ⲧⲁⲡⲁⲧⲁⲥⲥⲉ ⲙ̅ⲙⲟϥ. ⲧⲉⲧⲛ̅ⲛⲁϣⲱⲡⲉ ⲛⲁⲛ ⲛ̅ϩⲙ̅ϩⲁⲗ. <span style=
  "color:#b00e23">(ⲓ̅)</span> ⲁⲩⲱ ⲡⲁⲗⲗⲟⲫⲩⲗⲟⲥ ⲡⲉϫⲁϥ ⲛⲁⲩ ϫⲉ ⲉⲓⲥ ϩⲏⲏⲧⲉ. ⲡⲗⲁⲟⲥ
  ⲙ̅ⲡⲓⲏ̅ⲗ̅. ⲁⲓ̈ⲛⲉϭⲛⲟⲩϥ ⲙ̅ⲡⲟⲟⲩ ⲛ̅ϩⲟⲟⲩ. ϫⲉ ⲛⲉϩ ⲟⲩⲣⲱⲙⲉ ⲛⲁⲓ̈ ⲉⲃⲟⲗ. ⲛⲧⲉⲛⲙⲓ̈ϣⲉ
  ⲙ̅ⲡⲉⲥⲛⲁⲩ ϩⲓ̈ⲟⲩⲥⲟⲡ. <span style="color:#b00e23">(ⲓ̅ⲁ̅)</span> ⲁⲩⲱ ⲥⲁⲟⲩⲗ ⲙⲛ̅
  ⲡⲓⲏ̅ⲗ̅ ⲧⲏⲣϥ. ⲁⲩⲥⲱⲧⲙ̅ ⲉⲛⲉⲓ̈ϣⲁϫⲉ ⲛ̅ⲧⲉ ⲡⲁⲗⲗⲟⲫⲩⲗⲟⲥ ⲁⲩϣⲧⲟⲣⲧⲣ̅. ⲁⲩⲣ̅ϩⲟⲧⲉ ⲉⲙⲁⲧⲉ.
  <span style="color:#b00e23">(ⲓ̅ⲃ̅)</span> ⲇⲁⲩⲉⲓⲇ ⲇⲉ ⲡϣⲏⲣⲉ ⲡⲉ ⲛ̅ⲟⲩⲣⲱⲙⲉ
  ⲛ̅ⲉⲫⲣⲁⲑⲁⲓⲟⲥ ⲛ̅ⲧⲉ ⲃⲏⲑⲗⲉⲉⲙ ⲛ̅ⲧⲉ ⲓ̈ⲟⲩⲇⲁ. ⲉⲡⲉϥⲣⲁⲛ ⲡⲉ ⲓ̈ⲥⲥⲁⲓ. ⲉⲟⲩⲛ̅ⲧⲁϥ ⲙ̅ⲙⲁⲩ
  ⲛ̅ϣⲙⲟⲩⲛ ⲛ̅ϣⲏⲣⲉ. ⲡⲣⲱⲙⲉ ⲇⲉ ⲉⲧⲙ̅ⲙⲁⲩ ϩⲛ̅ ⲛⲉϩⲟⲟⲩ ⲛ̅ⲥⲁⲟⲩⲗ. ⲛⲉⲩϩⲗ̅ⲗⲟ ⲡⲉ. ⲉϥϩⲉⲛ
  ⲛ̅ⲉⲣⲙ̅ϩⲣⲁⲩ <span style="color:#b00e23">(ⲓ̅ⲅ̅)</span> ⲁⲩⲱ ϣⲟⲙⲛ̅ⲧ ⲛ̅ⲛⲟϭ ⲛ̅ϣⲏⲣⲉ
  ⲛ̅ⲧⲉ ⲉⲓⲥⲥⲁⲓ̈. ⲁⲩⲃⲱⲕ ⲁⲩⲟⲩⲁϩⲟⲩ ⲛ̅ⲥⲁ ⲥⲁⲟⲩⲗ ⲉⲡⲡⲟⲗⲩⲙⲟⲥ. ⲡⲣⲁⲛ ⲇⲉ ⲙ̅ⲡⲉϥϣⲟⲙⲉⲧ ⲛ̅ϣⲏⲣⲉ
  ⲛ̅ⲧⲁⲩⲃⲱⲕ ⲉⲃⲟⲗ ⲉⲡⲡⲟⲗⲩⲙⲟⲥ. ⲉⲗⲓⲁⲃ ⲡⲉ ⲡϣⲣⲡ̅ⲙⲓⲥⲉ. ⲁⲩⲱ ⲡⲙⲉϩⲥⲛⲁⲩ ⲡⲉ ⲁⲙⲓⲛⲁⲇⲁⲃ.
  ⲡⲙⲉϩϣⲟⲙⲛ̅ⲧ ⲡⲉ ⲥⲁⲙⲁⲁ. <span style="color:#b00e23">(ⲓ̅ⲇ̅)</span> ⲇ̅ⲁ̅ⲇ̅ ⲇⲉ
  ⲡⲕⲟⲩⲓ̈ ⲉⲣⲟⲟⲩ. ⲡϣⲟⲙⲛⲧ̅ ⲇⲉ ⲛ̅ⲛⲟϭ ⲛ̅ⲥⲟⲛ. ⲁⲩⲃⲱⲕ ⲇⲉ ⲁⲩⲟⲩⲁϩⲟⲩ ⲛ̅ⲥⲁ ⲥⲁⲟⲩⲗ.
  <span style="color:#b00e23">(ⲓ̅ⲉ̅)</span> ⲇⲁⲩⲉⲓⲇ ⲇⲉ ⲁϥⲓ̈ ⲉⲃⲟⲗ ϩⲓ̈ⲧⲟⲟⲧϥ
  ⲛ̅ⲥⲁⲟⲩⲗ. ⲁϥⲃⲱⲕ ⲁϥⲙⲟⲟⲛⲉ ⲛ̅ⲛⲉⲥⲟⲟⲩ ⲙ̅ⲡⲉϥⲉⲓⲱⲧ ϩⲣⲁⲓ̈ ϩⲛ̅ ⲃⲏⲑⲗⲉⲉⲙ. <span style=
  "color:#b00e23">(ⲓ̅ⲋ̅)</span> ⲡⲁⲗⲗⲟⲫⲩⲗⲟⲥ ⲇⲉ ⲛⲉϥⲃⲏⲕ ⲉⲣⲱⲟⲩ ⲙ̅ⲙⲏⲛⲉ. ⲉϩⲧⲟⲟⲩⲉ. ⲁⲩⲱ
  ⲉⲣⲟⲩϩⲉ. ⲉⲁϥⲉⲣϩⲙⲉ ⲛ̅ϩⲟⲟⲩ ϩⲓ̈ⲣⲱⲟⲩ. <span style="color:#b00e23">(ⲓ̅ⲍ̅)</span>
  ⲁⲩⲱ ⲡⲉϫⲉ ⲓ̈ⲉⲥⲥⲁⲓ̈ ⲛ̅ⲇⲁⲩⲉⲓⲇ ⲡⲉϥϣⲏⲣⲉ. ϫⲉ ϫⲓ̈ ⲙ̅ⲡⲉⲓ̈ϣⲓ̈ ⲛ̅ⲛⲟⲉⲓⲧ ⲛ̅ⲛⲉⲕⲥⲛⲏⲩ. ⲁⲩⲱ
  ⲡⲉⲓ̈ⲙⲏⲧ ⲛ̅ⲟⲉⲓⲕ ⲛⲅ̅ⲧⲱⲟⲩⲛ ⲛⲅ̅ⲡⲱⲧ ⲉϩⲣⲁⲓ̈. ⲉⲧⲡⲁⲣⲉⲙⲃⲟⲗⲏ. ⲉⲣⲁⲧⲟⲩ ⲛ̅ⲛⲉⲕⲥⲛⲏⲩ.
  <span style="color:#b00e23">(ⲓ̅ⲏ̅)</span> ⲡⲉⲓ̈ⲙⲏⲧ ϩⲱⲱϥ ⲛ̅ⲟⲉⲓⲕ ⲛ̅ⲥⲁⲉⲓⲣ.
  ⲛⲅ̅ϫⲓ̈ⲧⲟⲩ ⲉϩⲟⲩⲛ ⲙ̅ⲡⲭⲓⲗⲓⲁⲣⲭⲟⲥ. ⲛⲅ̅ⲉⲛ ⲡⲟⲩⲱ ⲛ̅ⲛⲉⲕⲥⲛⲏⲩ ϩⲛ̅ ⲟⲩⲉⲓⲣⲏⲛⲏ. ⲛⲅ̅ⲛⲁⲩ ϫⲉ
  ⲉⲩϣⲁⲁⲧ ⲛ̅ⲟⲩ. ⲛⲅ̅ⲉⲛ ⲡⲉⲩⲟⲩⲱ ⲛⲁⲓ̈ <span style="color:#b00e23">(ⲓ̅ⲑ̅)</span> ⲁⲩⲱ
  ⲥⲁⲟⲩⲗ ⲛⲙ̅ⲙⲁⲩ ⲙⲛ̅ ⲡⲓⲏ̅ⲗ̅ ⲧⲏⲣϥ̅ ⲛⲉⲩϩⲉⲛ ⲡⲓ̈ⲁ ⲙ̅ⲡϣⲏⲛ ⲉⲧϫⲟⲥⲉ. ⲉⲩⲙⲓ̈ϣⲉ. ⲙⲛ̅
  ⲛ̅ⲁⲗⲗⲟⲫⲩⲗⲟⲥ. <span style="color:#b00e23">(ⲕ̅)</span> ⲇ̅ⲁ̅ⲇ̅ ⲇⲉ ⲁϥϣⲟⲣⲡϥ̅
  ⲉϩⲧⲟⲟⲩⲉ. ⲁϥⲕⲁ ⲛ̅ⲉⲥⲟⲟⲩ ⲛ̅ⲧⲟⲟⲧⲟⲩ ⲛ̅ⲛⲉⲣⲉϥⲣⲟⲉⲓⲥ. ⲁϥϫⲓ̈ ⲛ̅ⲛⲉⲛⲕⲁ ⲁϥⲃⲱⲕ. ⲕⲁⲧⲁ ⲑⲉ
  ⲛ̅ⲧⲁ ⲉⲓⲥⲥⲁⲓ̈ ϩⲱⲛ ⲉⲧⲟⲟⲧϥ̅. ⲁϥⲓ̈ ⲉϩⲣⲁⲓ̈ ⲉⲧⲉⲥⲧⲣⲟⲅⲉⲗⲟⲥⲓⲥ ⲉⲧⲉ ⲡⲙⲁ ⲡⲉ ⲉⲧⲟⲩⲉⲛϩⲏⲧϥ̅.
  ⲁⲩⲱ ⲉⲣⲁⲧϥ̅ ⲙ̅ⲡⲉⲙⲗⲁϩ. ⲛⲉⲧⲃⲏⲕ ⲉⲃⲟⲗ ϩⲙ̅ ⲡⲡⲟⲗⲩⲙⲟⲥ. ⲁⲩⲧⲉⲕ ⲗⲟⲩⲗⲁⲓ ⲉⲃⲟⲗ ϩⲙ̅
  ⲡⲡⲟⲗⲩⲙⲟⲥ. <span style="color:#b00e23">(ⲕ̅ⲁ̅)</span> ⲡⲓⲏ̅ⲗ̅ ⲙⲛ ⲛⲁⲗⲗⲟⲫⲩⲗⲟⲥ.
  ⲁⲩⲁϩⲉⲣⲁⲧⲟⲩ ⲉⲙⲓϣⲉ ⲙⲛ ⲛⲉⲩⲉⲣⲏⲩ <span style="color:#b00e23">(ⲕ̅ⲃ̅)</span> ⲇ̅ⲁ̅ⲇ̅
  ⲇⲉ ⲁϥⲕⲁ ⲛⲉϥⲥⲕⲉⲩⲏ ϩⲁⲧⲙ̅ ⲡⲉⲧϩⲁⲣⲉϩ ⲉⲛⲉⲥⲕⲉⲩⲏ. ⲁϥⲡⲱⲧ ⲉⲃⲟⲗ ⲉⲧⲡⲁⲣⲉⲙⲃⲟⲗⲏ. ⲁϥⲡⲱϩ
  ⲉⲛⲉϥⲥⲛⲏⲩ ⲁϥϫⲓ̈ⲛⲟⲩⲟⲩ ⲉⲡⲉⲩⲟⲩⲱ ϩⲛ̅ ⲟⲩⲉⲓⲣⲏⲛⲏ. <span style=
  "color:#b00e23">(ⲕ̅ⲅ̅)</span> ⲛ̅ⲧⲟϥ ⲇⲉ ⲉϥϣⲁϫⲉ ⲛⲙ̅ⲙⲁⲩ ⲉⲓⲥ ⲡⲣⲱⲙⲉ ⲛ̅ⲁⲙⲉⲥⲥⲁⲓ̈ⲟⲥ
  ⲁϥⲓ̈ ⲉⲃⲟⲗ. ⲡⲉⲫⲩⲗⲓⲥⲧⲓⲁⲛⲟⲥ. ⲉⲡⲉϥⲣⲁⲛ ⲡⲉ ⲅⲟⲗⲓⲁⲑ. ⲉⲃⲟⲗ ϩⲛ̅ ⲅⲉⲑ. ⲉϥⲏⲡ ⲉⲛⲉⲙⲗⲁϩ
  ⲛ̅ⲛ̅ⲁⲗⲗⲟⲫⲩⲗⲟⲥ. ⲁϥϣⲁϫⲉ ⲉϩⲟⲩⲛ ⲉⲣⲟⲟⲩ ⲕⲁⲧⲁ ⲛⲉⲓ̈ϣⲁϫⲉ. ⲁⲩⲱ ⲁϥⲥⲱⲧⲙ̅ ⲛ̅ϭⲓ ⲥⲁⲟⲩⲗ.
  <span style="color:#b00e23">(ⲕ̅ⲇ̅)</span> ⲙⲛ̅ ⲛⲉⲣⲱⲙⲉ ⲧⲏⲣⲟⲩ ⲙ̅ⲡⲓⲏ̅ⲗ̅ ⲁⲩⲱ
  ⲛ̅ⲧⲉⲣⲟⲩⲛⲁⲩ ⲉⲡⲣⲱⲙⲉ. ⲁⲩⲡⲱⲧ ϩⲁ ⲡⲉϥϩⲟ. ⲁⲩⲣ̅ϩⲟⲧⲉ ⲉⲙⲁⲧⲉ. <span style=
  "color:#b00e23">(ⲕ̅ⲉ̅)</span> ⲡⲉϫⲉ ⲛⲉⲣⲱⲙⲉ ⲙ̅ⲡⲓⲏ̅ⲗ̅ ⲛ̅ⲛⲉⲩⲉⲣⲏⲩ. ϫⲉ ⲉⲛⲉ
  ⲁⲧⲉⲧⲛ̅ⲛⲁⲩ ⲉⲡⲣⲱⲙⲉ. ⲡⲁⲓ̈ ⲛ̅ⲧⲁϥⲓ̈ ⲉϩⲣⲁⲓ̈ ⲉⲣⲱⲛ. ϫⲉ ⲛ̅ⲧⲁϥⲉⲓ ⲉϩⲣⲁⲓ̈ ⲉϫⲉⲙ ⲡⲓⲏ̅ⲗ̅.
  ⲡⲣⲱⲙⲉ ϭⲉ ⲉⲧⲛⲁⲃⲱⲗ ⲉⲃⲟⲗ ⲛϥ̅ⲡⲁⲧⲁⲥⲥⲉ ⲙ̅ⲙⲟϥ. ⲡⲣ̅ⲣⲟ ⲛⲁⲁⲁϥ ⲛ̅ⲣⲙ̅ⲙⲁⲟ. ϩⲛ̅ ⲟⲩⲛⲟϭ
  ⲙ̅ⲙⲉⲧⲣⲙ̅ⲙⲁⲟ. ⲁⲩⲱ ⲧⲉϥϣⲉⲉⲣⲉ ⲉϥⲛⲁⲧⲁⲁⲥ ⲛⲁϥ ⲛ̅ⲥϩⲓⲙⲉ. ⲁⲩⲱ ⲡⲏⲓ̈ ⲧⲏⲣϥ̅ ⲙ̅ⲡⲉϥⲉⲓⲱⲧ.
  ϥⲛⲁⲕⲁⲁϥ ⲉⲃⲟⲗ ⲛ̅ⲣⲉⲙϩⲉ ϩⲙ ⲡⲓⲏ̅ⲗ̅. <span style="color:#b00e23">(ⲕ̅ⲋ̅)</span>
  ⲡⲉϫⲉ ⲇⲁⲩⲉⲓⲇ ⲛ̅ⲛ̅ⲣⲱⲙⲉ ⲉⲧⲁϩⲉⲣⲁⲧⲟⲩ ⲛⲙ̅ⲙⲁϥ ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲟⲩ ⲡⲉ ⲡϩⲱⲃ ⲉⲧⲟⲩⲛⲁⲁⲁϥ
  ⲙ̅ⲡⲣⲱⲙⲉ. ⲡⲉⲧⲛⲁⲡⲁⲧⲁⲥⲥⲉ ⲙ̅ⲡⲁⲗⲗⲟⲫⲩⲗⲟⲥ ⲉⲧⲙ̅ⲙⲁⲩ. ⲛϥ̅ϥⲓ̈ ⲙ̅ⲙⲁⲩ ⲛ̅ⲟⲩⲛⲟϭⲛⲉϭ ⲉⲃⲟⲗ ϩⲙ̅
  ⲡⲓⲏ̅ⲗ̅. ϫⲉ ⲟⲩⲣⲱⲙⲉ ⲡⲉ ⲡⲓ̈ⲁⲗⲗⲟⲫⲩⲗⲟⲥ ⲛ̅ⲁⲧⲥⲃ̅ⲃⲉ. ⲡⲁⲓ̈ ⲛ̅ⲧⲁϥⲛⲟϭⲛⲉϭ ⲙ̅ⲡⲙⲏⲏϣⲉ
  ⲙ̅ⲡⲛⲟⲩⲧⲉ ⲉⲧⲟⲛϩ̅. <span style="color:#b00e23">(ⲕ̅ⲍ̅)</span> ⲁⲩⲱ ⲡⲗⲁⲟⲥ ⲁϥϣⲁϫⲉ
  ⲛⲙ̅ⲙⲁϥ. ⲕⲁⲧⲁ ⲡⲉⲓ̈ϣⲁϫⲉ ⲉϥϫⲱ ⲙ̅ⲙⲟⲥ. ϫⲉ ⲧⲁⲓ̈ ⲧⲉ ⲑⲉ ⲉⲧⲟⲩⲛⲁⲁⲁⲥ ⲙ̅ⲡⲣⲱⲙⲉ.
  ⲡⲉⲧⲛⲁⲡⲁⲧⲁⲥⲥⲉ ⲙ̅ⲡⲓ̈ⲁⲗⲗⲟⲫⲩⲗⲟⲥ. <span style="color:#b00e23">(ⲕ̅ⲏ̅)</span> ⲁⲩⲱ
  ⲉⲗⲓⲁⲃ ⲡⲉϥⲛⲟϭ ⲛ̅ⲥⲟⲛ. ⲁϥⲥⲱⲧⲙ̅ ⲉⲣⲟϥ. ⲉϥϣⲁϫⲉ ⲙⲛ̅ ⲛⲉⲣⲱⲙⲉ. ⲉⲗⲓⲁⲃ ⲁϥⲛⲟⲩϭⲥ̅ ϩⲛ̅
  ⲟⲩϭⲱⲛⲧ̅ ⲉⲇⲁⲩⲉⲓⲇ. ⲡⲉϫⲁϥ ⲉϩⲟⲩⲛ ⲉϩⲣⲁϥ. ϫⲉ ⲉⲧⲃⲉ ⲟⲩ. ⲁⲕⲉⲓ ⲉϩⲣⲁⲓ̈ ⲉⲡⲉⲓ̈ⲙⲁ. ⲁⲩⲱ
  ⲛ̅ⲧⲁⲕⲕⲁ ⲛ̅ⲉⲥⲟⲟⲩ ⲕⲟⲩⲓ̈. ⲛ̅ⲧⲉ ⲛⲓⲙ ϩⲛ̅ ⲧⲉⲣⲏⲙⲟⲥ. ⲁⲛⲟⲕ ϯⲥⲟⲟⲩⲛ ⲛ̅ⲧⲉⲕⲙⲛ̅ⲧϫⲁⲥⲓ̈ϩⲏⲧ.
  ⲁⲩⲱ ⲧⲕⲁⲕⲓⲁ ⲙ̅ⲡⲉⲕϩⲏⲧ. ϫⲉ ⲛ̅ⲧⲁⲕⲉⲓ ⲉⲡⲡⲟⲗⲩⲙⲟⲥ ⲉⲛⲁⲩ ⲉⲣⲟϥ. <span style=
  "color:#b00e23">(ⲕ̅ⲑ̅)</span> ⲇ̅ⲁ̅ⲇ̅ ⲇⲉ ⲡⲉϫⲁϥ ⲛⲁϥ ϫⲉ ⲛ̅ⲧⲁⲓⲉⲣⲣ (sic) ⲟⲩ
  ⲛ̅ⲛⲟⲃⲉ. ⲙⲏ ⲛ̅ⲟⲩϣⲁϫⲉ ⲁⲛ ⲡⲉ ⲛ̅ⲧⲁⲓ̈ϫⲟⲟϥ. <span style="color:#b00e23">(ⲗ̅)</span>
  ⲁϥⲕⲧⲟϥ ⲇⲉ ⲉⲃⲟⲗ ⲙ̅ⲙⲟϥ. ⲁⲩⲱ ⲁϥⲉⲓ ⲉⲣⲁⲧϥ̅ ⲛ̅ⲕⲉⲣⲱⲙⲉ. ⲁϥϣⲁϫⲉ ⲕⲁⲧⲁ ⲡⲉⲓ̈ϣⲁϫⲉ. ⲁⲩⲱ
  ⲡⲗⲁⲟⲥ. ⲁϥⲣ̅ⲟⲩⲱ. ϩⲁⲣⲱϥ. ⲕⲁⲧⲁ ⲧⲙⲓ̈ⲛⲉ ⲙ̅ⲡϣⲟⲣⲡ̅ ⲛ̅ϣⲁϫⲉ. <span style=
  "color:#b00e23">(ⲗ̅ⲁ̅)</span> ⲛ̅ϣⲁϫⲉ ⲇⲉ ⲛ̅ⲧⲁ ⲇⲁⲩⲉⲓⲇ ϫⲟⲟⲩ. ⲁⲩϯⲥⲟⲉⲓⲧ. ⲁⲩⲱ
  ⲁⲩⲧⲁⲩⲟⲟⲩ ⲙ̅ⲡⲙⲧⲟ ⲉⲃⲟⲗ ⲛ̅ⲥⲁⲟⲩⲗ. ⲥⲁⲟⲩⲗ ⲇⲉ ⲁϥϫⲓ̈ⲧϥ ⲉϩⲟⲩⲛ ⲛⲁϥ. <span style=
  "color:#b00e23">(ⲗ̅ⲃ̅)</span> ⲁⲩⲱ ⲇⲁⲩⲉⲓⲇ ⲡⲉϫⲁϥ ϩⲓ̈ⲑⲏ ⲛ̅ⲥⲁⲟⲩⲗ. ϫⲉ ⲙ̅ⲡⲉⲣⲧⲣⲉ
  ⲡϩⲏⲧ ⲙ̅ⲡⲁϫⲟⲉⲓⲥ ⲟⲩⲱⲗⲥ̅ ⲉⲣⲟϥ. ⲡⲉⲕϩⲙ̅ϩⲁⲗ ⲉⲧⲉ ⲁⲛⲟⲕ ⲡⲉ. ϥⲛⲁⲃⲱⲕ. ⲛϥ̅ⲡⲟⲗⲩⲙⲉⲓ ⲙⲛ̅
  ⲡⲓ̈ⲁⲗⲗⲟⲫⲩⲗⲟⲥ. <span style="color:#b00e23">(ⲗ̅ⲅ̅)</span> ⲡⲉϫⲉ ⲥⲁⲟⲩⲗ ⲉϩⲟⲩⲛ ϩⲛ̅
  ⲇⲁⲩⲉⲓⲇ. ϫⲉ ⲛⲅ̅ⲛⲁⲉϣϭⲉⲙϭⲟⲙ ⲁⲛ ⲉⲃⲱⲕ. ⲉⲙⲓ̈ϣⲉ ⲙⲛ̅ ⲡⲓ̈ⲁⲗⲗⲟⲫⲩⲗⲟⲥ. ϫⲉ ⲛ̅ⲧⲕ̅ ⲟⲩϣⲏⲣⲉ
  ϣⲏⲙ ⲛ̅ⲧⲟⲕ. ⲡⲏ ⲇⲉ ⲟⲩⲣⲱⲙⲉ ⲡⲉ ⲛ̅ⲣⲉϥⲙⲓ̈ϣⲉ ⲛ̅ϫⲓ̈ⲛ ⲧⲉϥⲙⲛ̅ⲧⲕⲟⲩⲓ̈. <span style=
  "color:#b00e23">(ⲗ̅ⲇ̅)</span> ⲇ̅ⲁ̅ⲇ̅ ⲇⲉ ⲡⲉϫⲁϥ ⲛ̅ⲥⲁⲟⲩⲗ. ϫⲉ ⲁⲛⲟⲕ ⲡⲉⲕϩⲙ̅ϩⲁⲗ.
  ⲛⲉⲓ̈ⲙⲟⲟⲛⲉ ⲛ̅ⲛ̅ⲉⲥⲟⲟⲩ ⲙ̅ⲡⲁⲉⲓⲱⲧ. ⲁⲩⲱ ⲉⲣϣⲁⲛ ⲡⲙⲟⲩⲓ̈ ⲙⲛ̅ ⲧⲁⲣⲝ̅ ⲉⲓ. ⲛ̅ⲧⲉⲣⲱϥ ϫⲓ̈
  ⲟⲩⲉⲥⲟⲟⲩ ⲛ̅ϩⲏⲧⲟⲩ. <span style="color:#b00e23">(ⲗ̅ⲉ̅)</span> ϣⲁⲓ̈ⲁⲛⲅⲧ̅. ⲉⲃⲟⲗ
  ⲉⲡⲁϩⲟⲩ ⲙ̅ⲙⲟϥ. ⲛ̅ⲧⲁⲣⲁϩⲧ̅ ⲡⲙⲟⲩⲓ̈. ⲛ̅ⲧⲁϥⲓ̈ ⲉⲃⲟⲗ ϩⲛ̅ ⲧⲉϥⲧⲁⲡⲣⲟ. ⲙ̅ⲡⲉⲛⲧⲁ ⲡⲙⲟⲩⲓ̈
  ⲧⲟⲣⲡϥ̅. ⲉϥϣⲁⲛⲕⲧⲟϥ ⲇⲉ ⲉⲣⲟⲓ̈. ϣⲁⲓ̈ⲙⲉϩⲧⲟⲟⲧ ϩⲛ̅ ⲧⲉϥϣⲟⲩⲱⲃⲉ. ⲛ̅ⲧⲁⲁⲁϥ ⲛ̅ϭⲱⲃ
  ⲛ̅ⲧⲁⲙⲟⲟⲩϥ. <span style="color:#b00e23">(ⲗ̅ⲋ̅)</span> ⲡⲙⲟⲩⲓ̈ ϭⲉ ⲙⲛ̅ ⲧⲁⲣⲝ.
  ⲡⲉⲕϩⲙ̅ϩⲁⲗ ⲁϥⲡⲁⲧⲁⲥⲥⲉ ⲙ̅ⲙⲟⲟⲩ. ⲡⲓ̈ⲁⲗⲗⲟⲫⲩⲗⲟⲥ ⲇⲉ ϩⲱⲱϥ ⲛ̅ⲁⲧⲥⲃⲃⲉ. ⲛⲁⲉⲣ ⲑⲉ ⲛ̅ⲟⲩⲁ
  ⲛ̅ⲛⲁⲓ̈. ϯⲛⲁⲃⲱⲕ ϭⲉ ⲟⲛ. ⲉⲃⲟⲗ ⲉⲣⲟϥ. ⲛ̅ⲧⲁⲡⲁⲧⲁⲥⲥⲉ ⲙ̅ⲙⲟϥ. ⲛ̅ⲧⲁϥⲓ̈ ⲛ̅ⲧⲉϥⲁⲡⲉ. ⲛ̅ⲧⲁϥⲓ̈
  ⲙ̅ⲡⲟⲟⲩ ⲛ̅ⲟⲩⲛⲟϭⲛⲉϭ ⲉⲃⲟⲗ ϩⲙ̅ ⲡⲓⲏ̅ⲗ̅. ϫⲉ ⲟⲩ ϩⲱⲱϥ ⲡⲉ ⲡⲓ̈ⲁⲧⲥⲃⲃⲉ. ⲉⲁϥⲛⲟϭⲛⲉϭ
  ⲙ̅ⲡⲙⲏⲏϣⲉ ⲙ̅ⲡⲛⲟⲩⲧⲉ ⲉⲧⲟⲛϩ̅. <span style="color:#b00e23">(ⲗ̅ⲍ̅)</span> ⲁⲩⲱ
  ⲇⲁⲩⲉⲓⲇ ⲡⲉϫⲁϥ ϩⲓ̈ⲛⲁⲓ̈. ϫⲉ ⲡϫⲟⲉⲓⲥ ⲡⲉ ⲛ̅ⲧⲁϥⲛⲁϩⲙⲉⲧ ⲉⲧⲧⲁⲡⲣⲟ ⲙ̅ⲡⲙⲟⲩⲓ̈. ⲁⲩⲱ ⲛ̅ⲧⲟⲟⲧϥ̅
  ⲛ̅ⲧⲁⲣⲝ. ⲛ̅ⲧⲟϥ ⲟⲛ ⲡⲉⲧⲛⲁⲛⲁϩⲙⲉⲧ ⲛ̅ⲧⲟⲟⲧϥ̅ ⲙ̅ⲡⲓ̈ⲁⲗⲗⲟⲫⲩⲗⲟⲥ ⲛ̅ⲁⲧⲥⲃ̅ⲃⲉ. ⲁⲩⲱ ⲥⲁⲟⲩⲗ
  ⲡⲉϫⲁϥ ⲛ̅ⲇⲁⲩⲉⲓⲇ. ϫⲉ ⲃⲱⲕ ⲉⲃⲟⲗ ⲉⲣⲟϥ. ⲁⲩⲱ ⲉⲣⲉ ⲡϫⲟⲉⲓⲥ ϣⲱⲡⲉ ⲛⲙ̅ⲙⲁⲕ. <span style=
  "color:#b00e23">(ⲗ̅ⲏ̅)</span> ⲥⲁⲟⲩⲗ ⲇⲉ ⲁϥϯ ϩⲓ̈ⲱⲱϥ ⲛ̅ⲇ̅ⲁ̅ⲇ̅. ⲛ̅ⲟⲩϣⲧⲏⲛ ⲛ̅ⲣⲃⲧ̅.
  ⲁⲩⲱ ⲟⲩⲡⲉⲣⲓⲕⲉⲫⲁⲗⲁⲓⲁ ⲛ̅ϩⲟⲙⲛ̅ⲧ. ⲁϥⲧⲁⲁⲥ ⲉϫⲛ̅ ⲧⲉϥⲁⲡⲉ. <span style=
  "color:#b00e23">(ⲗ̅ⲑ̅)</span> ⲁⲩⲱ ⲁϥϯ ϩⲓ̈ⲱⲱϥ ⲛ̅ⲟⲩϩⲱⲕ. ⲁⲩⲱ ⲧⲉϥⲥⲏϥⲉ. ⲁϥⲙⲟⲣⲥ̅
  ⲉϫⲛ̅ ⲡϩⲱⲕ ⲛ̅ⲇⲁⲩⲉⲓⲇ. ⲁϥϫⲱⲣⲁϩ ⲇⲉ ⲛ̅ϭⲓ ⲇⲁⲩⲉⲓⲇ. ⲛ̅ⲧⲉⲣⲉϥϫⲱⲛⲧ ⲉⲙⲟⲟϣⲉ ⲛ̅ϩⲏⲧⲟⲩ. ϫⲉ
  ⲛⲉϥϫⲟⲛⲧ̅ ⲁⲛ ⲙ̅ⲙ̅ⲙⲟⲩ. ⲁⲩⲱ ⲛ̅ⲧⲉⲣⲉϥⲙⲟⲟϣⲉ ⲛ̅ϩⲏⲧⲟⲩ ⲛ̅ϩⲏⲧⲟⲩ ⲛ̅ⲟⲩⲥⲟⲡ ⲁⲩⲱ ⲥⲛⲁⲩ
  ⲁϥϩⲓ̈ⲥⲉ. ⲡⲉϫⲉ ⲇⲁⲩⲉⲓⲇ ⲛ̅ⲥⲁⲟⲩⲗ. ϫⲉ ⲛ̅ϯⲛⲁⲉϣ̅ⲙⲟⲟϣⲉ ⲁⲛ. ⲉⲣⲉ ⲛⲁⲓ̈ ϩⲓ̈ⲱⲱⲧ. ϫⲉ
  ⲛ̅ϯⲧⲏⲏⲡ ⲁⲛ ⲉⲣⲟⲟⲩ. ⲇⲁⲩⲉⲓⲇ ⲇⲉ ⲁϥⲕⲁⲁϥ ⲕⲁϩⲏⲩ ⲙ̅ⲙⲟⲟⲩ. <span style=
  "color:#b00e23">(ⲙ̅)</span> ⲁϥϫⲓ̈ ⲙ̅ⲡⲉϥϭⲉⲣⲱϥ ⲉϩⲣⲁⲓ̈ ⲉⲛⲉϥϭⲓϫ. ⲁⲩⲱ ⲁϥⲥⲱⲧⲡ̅ ⲛⲁϥ
  ⲛ̅ϯⲟⲩ ⲛ̅ⲱⲛⲉ ϩⲙ̅ ⲡⲓ̈ⲁ. ⲉⲩⲟⲩⲟϫ. ⲁϥⲕⲁⲁⲩ ⲉϩⲣⲁⲓ̈ ϩⲙ̅ ⲡⲉϥϫⲓ̈ⲗⲗⲏⲥ. ⲉϣⲁϥⲙⲟⲟⲛⲉ ⲛ̅ϩⲏⲧϥ̅
  ⲉϥϣⲟⲟⲡ ⲛⲁϥ. ⲉⲣⲉ ⲧⲉϥⲥⲫⲉⲛⲧⲱⲛⲉ ϩⲛ̅ ⲧⲉϥϭⲓϫ. ⲁϥⲙⲟⲟϣⲉ ⲉⲃⲟⲗ ⲉⲡⲁⲗⲗⲟⲫⲩⲗⲟⲥ.
  <span style="color:#b00e23">(ⲙ̅ⲁ̅)</span> ⲡⲁⲗⲗⲟⲫⲩⲗⲟⲥ ϩⲱⲱϥ. ⲁϥⲙⲟⲟϣⲉ ⲉϩⲟⲩⲛ
  ⲉⲇⲁⲩⲉⲓⲇ. ⲉϥϣⲟⲩϣⲟⲩ ⲙ̅ⲙⲟϥ. ⲉⲣⲉ ⲡⲉⲧϥⲓ̈ ⲙ̅ⲡⲉϥⲑⲩⲣⲱⲛ ϩⲓ̈ϩⲏ ⲙ̅ⲙⲟϥ. <span style=
  "color:#b00e23">(ⲙ̅ⲃ̅)</span> ⲡⲁⲗⲗⲟⲫⲩⲗⲟⲥ ⲇⲉ ⲁϥϭⲱϣⲧ̅. ⲁϥⲛⲁⲩ ⲉⲇⲁⲩⲉⲓⲇ. ⲁϥⲕⲱⲙϣ̅
  ⲛ̅ⲥⲱϥ ϫⲉ ⲛⲉⲩϣⲏⲣⲉ ϣⲏⲙ ⲡⲉ. ⲉϥⲟ ⲙ̅ⲙⲣϣ̅. ⲛ̅ⲥⲁⲉⲓⲉⲃⲁⲗ ⲉⲣⲟϥ. <span style=
  "color:#b00e23">(ⲙ̅ⲅ̅)</span> ⲁⲩⲱ ⲡⲁⲗⲗⲟⲫⲩⲗⲟⲥ ⲡⲉϫⲁϥ ⲉϩⲟⲩⲛ ϩⲛ̅ ⲇⲁⲩⲉⲓⲇ. ϫⲉ ⲉⲓ̈ⲟ
  ⲁⲛⲟⲕ ⲛ̅ⲑⲉ ⲛ̅ⲟⲩⲟⲩϩⲟⲣ. ϫⲉ ⲛ̅ⲧⲟⲕ ⲉⲕⲛⲏⲩ ⲉⲃⲟⲗ ⲉⲣⲟϥ. ϩⲛ̅ ⲟⲩϭⲉⲣⲱⲃ. ⲙⲛ̅ ϩⲉⲛⲱⲛⲉ ⲡⲉϫⲉ
  ⲇⲁⲩⲉⲓⲇ ⲛⲁϥ ϫⲉ ⲁⲣⲏⲩ ⲕϩⲟⲟⲩ ⲉⲡⲉⲩϩⲟⲣ. ⲁⲩⲱ ⲡⲁⲗⲗⲟⲫⲩⲗⲟⲥ ⲁϥⲥⲁϩⲟⲩ ⲛ̅ⲇⲁⲩⲉⲓⲇ ϩⲛ̅
  ⲛⲉϥⲛⲟⲩⲧⲉ. <span style="color:#b00e23">(ⲙ̅ⲇ̅)</span> ⲉⲣⲉ ⲡⲁⲗⲗⲟⲫⲩⲗⲟⲥ ϫⲱ ⲙ̅ⲙⲟⲥ
  ⲉⲣⲟϥ. ϫⲉ ⲁⲙⲟⲩ ⲛⲁⲓ̈. ⲛ̅ⲧⲁϯ ⲛ̅ⲛⲉⲕⲁⲃⲟⲩⲓ̈ ⲛ̅ⲛⲉϩⲁⲗⲁⲧⲉ ⲛ̅ⲧⲡⲉ. ⲁⲩⲱ ⲛ̅ⲛⲉⲑⲩⲣⲓⲟⲛ ⲙ̅ⲡⲕⲁϩ
  <span style="color:#b00e23">(ⲙ̅ⲉ̅)</span> ⲇⲁⲩⲉⲓⲇ ⲇⲉ ⲡⲉϫⲁϥ ⲉϩⲟⲩⲛ ϩⲙ̅
  ⲡⲁⲗⲗⲟⲫⲩⲗⲟⲥ. ϫⲉ ⲛ̅ⲧⲟⲕ ⲉⲕⲛⲁⲉⲓ ⲛⲁⲓ̈ ϩⲛ̅ ⲟⲩⲥⲏϥⲉ. ⲙⲛ̅ ⲟⲩⲙⲉⲣⲉϩ. ⲙⲛ̅ ⲟⲩϩⲟⲡⲗⲟⲛ. ⲁⲛⲟⲕ
  ⲇⲉ ⲉⲓ̈ⲛⲏⲩ ⲉϩⲟⲩⲛ ⲉⲣⲟⲕ ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ ⲥⲁⲃⲃⲁⲱⲑ. ⲡⲛⲟⲩⲧⲉ ⲙ̅ⲡⲙⲏⲏϣⲉ ⲙ̅ⲡⲓⲏ̅ⲗ̅.
  ⲡⲁⲓ̈ ⲛ̅ⲧⲁⲕⲛⲉϭⲛⲟⲩϭϥ ⲙ̅ⲡⲟⲟⲩ. <span style="color:#b00e23">(ⲙ̅ⲋ̅)</span> ⲁⲩⲱ
  ⲡϫⲟⲉⲓⲥ ⲛⲁⲧⲁⲁⲕ ⲙ̅ⲡⲟⲟⲩ ⲉϩⲣⲁⲓ̈ ⲉⲛⲁϭⲓϫ. ⲛϥ̅ⲧⲣⲁϩⲟⲧⲃⲉⲕ. ⲛ̅ⲧⲁϥⲓ̈ ⲙ̅ⲙⲁⲩ ⲛ̅ⲧⲉⲕⲁⲡⲉ.
  ⲛ̅ⲧⲁϯ ⲛ̅ⲛⲉⲕϣⲁⲩ. ⲁⲩⲱ ⲛ̅ϣⲁⲩ ⲛ̅ⲧⲡⲁⲣⲉⲙⲃⲟⲗⲏ ⲛ̅ⲛ̅ⲁⲗⲗⲟⲫⲩⲗⲟⲥ. ϩⲙ̅ ⲡⲟⲟⲩ ⲛ̅ϩⲟⲟⲩ
  ⲛ̅ⲛⲉϩⲁⲗⲁⲧⲉ ⲛ̅ⲧⲡⲉ. ⲙⲛ̅ ⲛⲉⲑⲩⲣⲓⲟⲛ ⲙ̅ⲡⲕⲁϩ ⲛ̅ⲧⲉ ⲡⲕⲁϩ ⲧⲏⲣϥ̅ ⲉⲓⲙⲉ ϫⲉ ⲡⲛⲟⲩⲧⲉ ϣⲟⲟⲡ ϩⲙ̅
  ⲡⲓⲏ̅ⲗ̅ <span style="color:#b00e23">(ⲙ̅ⲍ̅)</span> ⲁⲩⲱ ⲧⲉⲓ̈ⲥⲟⲟⲩϩⲥ ⲧⲏⲣⲥ̅ ⲛⲁⲉⲓⲙⲉ.
  ϫⲉ ⲛⲉⲣⲉ ⲡϫⲟⲉⲓⲥ ⲛⲁⲧⲟⲩϫⲉ ⲡⲣⲱⲙⲉ ⲁⲛ ϩⲛ̅ ⲟⲩⲥⲏϥⲉ. ⲟⲩⲇⲉ ϩⲛ̅ ⲟⲩⲙⲉⲣⲉϩ. ϫⲉ ⲡⲡⲟⲗⲩⲙⲟⲥ ⲣⲱ
  ⲡⲁⲡϫⲟⲉⲓⲥ ⲡⲉ. ⲁⲩⲱ ϥⲛⲁⲡⲁⲣⲁⲇⲓⲇⲟⲩ ⲙ̅ⲙⲱⲧⲛ̅ ⲉϩⲣⲁⲓ̈ ⲉⲧⲟⲟⲧⲛ̅. <span style=
  "color:#b00e23">(ⲙ̅ⲏ̅)</span> ⲡⲁⲗⲗⲟⲫⲩⲗⲟⲥ ⲇⲉ ⲁϥⲧⲱⲟⲩⲛ. ⲁϥⲙⲟⲟϣⲉ ⲉϩⲟⲩⲛ ⲉⲇⲁⲩⲉⲓⲇ.
  ⲁⲩⲱ ⲇⲁⲩⲉⲓⲇ ⲁϥⲁⲛⲅϥ̅ ⲉϩⲣⲁⲓ̈. ⲁϥⲓ̈ ⲉⲧⲙⲏⲧⲉ ⲙ̅ⲡⲉⲙⲗⲁϩ. ⲁϥⲙⲟⲟϣⲉ ⲉϩⲟⲩⲛ ⲉⲡⲁⲗⲗⲟⲫⲩⲗⲟⲥ.
  <span style="color:#b00e23">(ⲙ̅ⲑ̅)</span> ⲇ̅ⲁ̅ⲇ̅ ⲇⲉ ⲁϥⲥⲟⲩⲧⲛ̅ ⲧⲟⲟⲧϥ̅ ⲉⲃⲟⲗ
  ⲉϩⲣⲁⲓ̈ ⲉⲡⲉϥϫⲓ̈ⲗⲗⲏⲥ ⲁϥϥⲓ̈ ⲛ̅ϩⲏⲧϥ̅ ⲛ̅ⲟⲩⲱⲛⲉ ⲛ̅ⲟⲩⲱⲧ. ⲁϥⲕⲁⲁϥ ϩⲛ̅ ⲧⲉϥⲥⲫⲉⲛⲇⲟⲛⲏ.
  ⲁϥϩⲣⲟⲩⲱⲣϥ̅ ⲉⲃⲟⲗ ⲉⲡⲁⲗⲗⲟⲫⲩⲗⲟⲥ. ⲁϥⲣⲁϩⲧϥ ⲉϩⲟⲩⲛ ⲉⲧⲉϥⲧⲉϩⲛⲉ. ⲡⲱⲛⲉ ⲇⲉ. ⲁϥϫⲉⲧ
  ⲧⲡⲉⲣⲓⲕⲉⲫⲁⲗⲉⲁ ⲉϩⲟⲩⲛ ϩⲛ̅ ⲧⲉϥⲧⲉϩⲛⲉ. ⲁϥϩⲉ ⲉⲡⲉⲥⲏⲧ ϩⲓ̈ϫⲙ̅ ⲡⲉϥϩⲟ. <span style=
  "color:#b00e23">(ⲛ̅)</span> ⲇⲁⲩⲉⲓⲇ ⲇⲉ ⲁϥϫⲣⲟ ⲉⲡⲁⲗⲗⲟⲫⲩⲗⲟⲥ ϩⲛ̅ ⲧⲉϥⲥⲫⲉⲛⲧⲱⲛⲓ. ⲁⲩⲱ
  ϩⲙ̅ ⲡⲉϥⲱⲛⲉ. ⲁϥⲉⲣ ⲡⲁⲗⲗⲟⲫⲩⲗⲟⲥ ⲛ̅ϭⲱⲃ ⲁϥⲙⲟⲟⲩⲧϥ̅. ⲛⲉⲙⲛ̅ ⲥⲏϥⲉ ⲇⲉ ⲛ̅ⲧⲟⲟⲧϥ̅ ⲛ̅ⲧⲁⲩⲉⲓⲇ.
  <span style="color:#b00e23">(ⲛ̅ⲁ̅)</span> ⲁϥϯ ⲙ̅ⲡⲉϥⲟⲩⲟⲓ̈. ⲁϥⲁϩⲉⲣⲁⲧϥ̅ ⲉϫⲉⲙ
  ⲡⲁⲗⲗⲟⲫⲩⲗⲟⲥ. ⲁϥⲁⲙⲁϩⲧⲉ ⲛ̅ⲧⲉϥⲥⲏϥⲉ. ⲁϥⲧⲟⲕⲙⲉⲥ ⲉⲃⲟⲗ ϩⲙ̅ ⲡⲉⲥⲕⲟⲉⲓϩ ⲁϥⲙⲟⲟⲩⲧϥ̅. ⲁϥⲥⲉⲗⲉⲡ
  ⲧⲉϥⲁⲡⲉ ⲛ̅ϩⲏⲧⲥ̅. ⲛ̅ⲁⲗⲗⲟⲫⲩⲗⲟⲥ ⲇⲉ ⲛ̅ⲧⲉⲣⲟⲩⲛⲁⲩ. ϫⲉ ⲁ ⲡⲉⲩⲗⲉⲙⲏⲏϣⲉ ⲙⲟⲩ. ⲁⲩϯϩⲣⲟⲟⲩ ⲉⲃⲟⲗ
  ⲁⲩⲡⲱⲧ. <span style="color:#b00e23">(ⲛ̅ⲃ̅)</span> ⲛ̅ⲣⲱⲙⲉ ⲇⲉ ⲙ̅ⲡⲓⲏ̅ⲗ̅. ⲁⲩⲧⲱⲟⲩⲛ
  ⲙⲛ̅ ⲛ̅ⲣⲱⲙⲉ ⲛ̅ⲓ̈ⲟⲩⲇⲁ. ⲁⲩⲛⲉϫ ⲗⲟⲩⲗⲁⲓ ⲉⲃⲟⲗ ⲁⲩⲡⲱⲧ ⲛ̅ⲥⲁ ⲛ̅ⲁⲗⲗⲟⲫⲩⲗⲟⲥ. ϣⲁ ⲧⲉϩⲓ̈ⲏ
  ⲛ̅ⲃⲱⲕ ⲉϩⲟⲩⲛ ⲉⲅⲉⲑ. ⲉⲩⲛⲁⲧⲁⲁⲩ ⲉϩⲟⲩⲛ ⲉⲣⲟⲥ. ⲁⲩⲱ ϣⲁ ⲙ̅ⲡⲩⲗⲏ ⲛ̅ⲁⲥⲕⲁⲗⲱⲛ. ⲁⲩϩⲉ ⲛ̅ϭⲓ
  ⲛ̅ϩⲁⲧⲃⲉⲥ ⲛ̅ⲛ̅ⲁⲗⲗⲟⲫⲩⲗⲟⲥ ϩⲛ̅ ⲧⲉϩⲓ̈ⲏ ⲛ̅ⲛⲉⲡⲩⲗⲏ ϣⲁ ⲉϩⲣⲁⲓ̈ ⲉⲅⲉⲑ. ⲁⲩⲱ ϣⲁ ⲉϩⲣⲁⲓ̈
  ⲉⲁⲕⲕⲁⲣⲱⲛ. <span style="color:#b00e23">(ⲛ̅ⲅ̅)</span> ⲛ̅ⲣⲱⲙⲉ ⲇⲉ ⲙ̅ⲡⲓⲏ̅ⲗ̅
  ⲁⲩⲕⲧⲟⲟⲩ ⲉⲃⲟⲗ ϩⲛ̅ ⲛ̅ⲁⲗⲗⲟⲫⲩⲗⲟⲥ. ⲁⲩⲧⲁⲁⲩ ⲉϩⲣⲁⲓ̈ ⲉⲛⲉⲩⲡⲁⲣⲉⲙⲃⲟⲗⲏ ⲁⲩϣⲱⲗ ⲙ̅ⲙⲟⲟⲩ.
  <span style="color:#b00e23">(ⲛ̅ⲇ̅)</span> ⲁⲩⲱ ⲇⲁⲩⲉⲓⲇ. ⲁϥϫⲓ̈ ⲛ̅ⲧⲁⲡⲉ
  ⲙ̅ⲡⲁⲗⲗⲟⲫⲩⲗⲟⲥ. ⲁϥⲛ̅ⲧⲥ̅ ⲉϩⲣⲁⲓ̈ ⲉⲑⲓⲗ̅ⲏ̅ⲙ̅ ⲁⲩⲱ ⲛⲉϥⲥⲕⲏⲩⲉ. ⲁϥⲕⲁⲁⲩ ⲉϩⲣⲁⲓ̈ ϩⲛ̅
  ⲧⲉⲥⲕⲩⲛⲏ.
  <h3 id="first_samuel18">18</h3><span style="color:#b00e23">(ⲁ̅)</span>
  <span style="color:#b00e23">(ⲃ̅)</span> <span style=
  "color:#b00e23">(ⲅ̅)</span> <span style="color:#b00e23">(ⲇ̅)</span>
  <span style="color:#b00e23">(ⲉ̅)</span> <span style=
  "color:#b00e23">(ⲋ̅)</span> ⲛⲉⲧⲭⲟⲣⲉⲩⲉ ⲇⲉ ⲁⲩⲉⲓ ⲉⲃⲟⲗ ϩⲏⲧϥ̅ ⲛ̅ⲇⲁⲩⲉⲓⲇ ⲉⲃⲟⲗ ϩⲛ̅
  ⲛⲉⲡⲟⲗⲓⲥ ⲧⲏⲣⲟⲩ ⲙ̅ⲡⲓⲏ̅ⲗ̅ ⲙⲛ̅ ⲛⲉⲩⲕⲟⲩⲕⲙ̅. ⲁⲩⲱ ⲛⲉⲩⲕⲩⲙⲃⲁⲗⲟⲛ ϩⲛ̅ ⲟⲩⲣⲁϣⲉ.
  <span style="color:#b00e23">(ⲍ̅)</span> ⲁⲩⲱ ⲛⲉⲩϩⲓ̈ⲟⲙⲉ. ⲁⲩϩⲙⲟⲟⲥ ⲉⲩϩⲱⲥ ⲉⲩⲥⲱⲃⲉ.
  ⲉⲩϫⲱ ⲙ̅ⲙⲟⲥ. ϫⲉ ⲥⲁⲟⲩⲗ ⲁϥⲡⲁⲧⲁⲥⲥⲉ ϩⲛ̅ ⲛⲉϥϣⲟ. ⲇⲁⲩⲉⲓⲇ ϩⲱⲱϥ ϩⲛ̅ ⲛⲉϥⲧⲃⲁ <span style=
  "color:#b00e23">(ⲏ̅)</span> ⲁⲩⲱ ⲡⲉⲓ̈ϣⲁϫⲉ ⲁϥϣⲱⲡⲉ ⲙ̅ⲡⲟⲛⲏⲣⲟⲛ ⲉⲙⲁⲧⲉ ⲛⲁϩⲣⲁϥ
  ⲛ̅ⲥⲁⲟⲩⲗ. ⲉⲧⲃⲉ ⲡⲉⲓ̈ϣⲁϫⲉ ⲛ̅ⲧⲁⲩϫⲟⲟϥ ⲉⲩϫⲱ ⲙ̅ⲙⲟⲥ ϫⲉ ⲛⲉⲧⲃⲁ ⲁⲩⲧⲁⲁⲩ ⲛ̅ⲇⲁⲩⲉⲓⲇ. ⲁⲛⲟⲕ ϩⲱ
  ⲁⲩϯ ⲛ̅ϣⲟ ⲛⲁⲓ̈. <span style="color:#b00e23">(ⲑ̅)</span> ⲥⲁⲟⲩⲗ ⲇⲉ ⲛⲉⲣⲉ ⲡⲉϥϩⲏⲧ
  ⲕⲟⲗϫ ⲉⲣⲟϥ ⲉⲇⲁⲩⲉⲓⲇ. ⲛ̅ϫⲓⲛ ⲡⲉϩⲟⲟⲩ ⲉⲧⲙ̅ⲙⲁⲩ ϣⲁⲃⲟⲗ. <span style=
  "color:#b00e23">(ⲓ̅)</span> ⲁⲥϣⲱⲡⲉ ⲇⲉ ⲙⲛ̅ⲛ̅ⲥⲁ ⲡⲉϩⲟⲟⲩ ⲉⲧⲙ̅ⲙⲁⲩ ⲁⲩⲡⲛ̅ⲁ̅
  ⲙ̅ⲡⲟⲛⲏⲣⲟⲛ ⲉⲓ ⲉϫⲛ̅ ⲥⲁⲟⲩⲗ. ⲁϥⲡⲣⲟⲫⲏⲧⲉⲩⲉ ϩⲛ̅ ⲧⲙⲏⲧⲉ ⲙ̅ⲡⲉϥⲏⲓ̈ ⲕⲁⲧⲁ ⲑⲉ ⲟⲛ ⲙ̅ⲙⲏⲛⲉ.
  ⲁⲩⲱ ⲧⲗⲟⲅⲭⲏ ⲛⲉⲥϩⲛ̅ ⲧϭⲓϫ ⲛ̅ⲥⲁⲟⲩⲗ. <span style="color:#b00e23">(ⲓ̅ⲁ̅)</span>
  ⲥⲁⲟⲩⲗ ⲇⲉ ⲁϥⲛⲁⲩ ⲉⲧⲗⲟⲅⲭⲏ ⲡⲉϫⲁϥ ϫⲉ ϯⲛⲁⲣⲁϩⲧ̅ ⲇⲁⲩⲉⲓⲇ ϩⲛ̅ ⲧⲁⲓ̈. ⲛ̅ⲧⲉⲣⲉϥⲛⲟϫⲥ̅ ⲇⲉ
  ⲉⲇ̅ⲁ̅ⲇ̅. ⲁϥⲡⲟϣⲥϥ̅ ϩⲁ ⲡϩⲟ ⲛ̅ⲥⲁⲟⲩⲗ ⲁⲥⲧⲱⲝ ⲉⲧϫⲟ. <span style=
  "color:#b00e23">(ⲓ̅ⲃ̅)</span> ⲁⲩⲱ ⲥⲁⲟⲩⲗ ⲁϥⲣ̅ϩⲟⲧⲉ ϩⲁⲑⲏ ⲛ̅ⲇⲁⲩⲉⲓⲇ. <span style=
  "color:#b00e23">(ⲓ̅ⲅ̅)</span> ⲁϥⲧⲣⲉϥⲗⲟ ϩⲁ ⲡⲉϥϩⲟ ⲁϥⲕⲁⲑⲓⲥⲧⲁ ⲙ̅ⲙⲟϥ ⲛ̅ⲭⲓⲗⲓⲁⲣⲭⲟⲥ
  ⲛⲁϥ. ⲁⲩⲱ ⲛⲉϥⲙⲟⲟϣⲉ ⲉⲃⲟⲗ. ⲁⲩⲱ ⲛⲉϥⲛⲏⲩ ⲉϩⲟⲩⲛ ϩⲓ̈ⲑⲏ ⲙ̅ⲡⲗⲁⲟⲥ. <span style=
  "color:#b00e23">(ⲓ̅ⲇ̅)</span> ⲇⲁⲩⲉⲓⲇ ⲇⲉ ⲛⲉϥϩⲟ ⲛ̅ⲣⲙⲛ̅ϩⲏⲧ ϩⲛ ⲛⲉϥϩⲓ̈ⲟⲟⲩⲉ ⲧⲏⲣⲟⲩ.
  ⲉⲣⲉ ⲡϫⲟⲉⲓⲥ ⲛⲙ̅ⲙⲁϥ. <span style="color:#b00e23">(ⲓ̅ⲉ̅)</span> ⲁⲩⲱ ⲥⲁⲟⲩⲗ ⲁϥⲛⲁⲩ
  ϫⲉ ⲛ̅ⲧⲟϥ ⲇⲁⲩⲉⲓⲇ ϥⲟ ⲛ̅ⲣⲉⲙⲛ̅ϩⲏⲧ ⲉⲙⲁⲧⲉ. ⲁϥⲣ̅ϩⲟⲧⲉ ϩⲁ ⲧⲉϥϩⲏ. <span style=
  "color:#b00e23">(ⲓ̅ⲋ̅)</span> ⲡⲓⲏ̅ⲗ̅ ⲇⲉ ⲧⲏⲣϥ̅ ⲙⲛ̅ ⲓ̈ⲟⲩⲇⲁ. ⲛⲉⲩⲙⲉ ⲛ̅ⲇⲁⲩⲉⲓⲇ.
  ⲉⲃⲟⲗ ϫⲉ ⲛ̅ⲧⲟϥ ⲛⲉϥⲛⲏⲩ ⲉϩⲟⲩⲛ ⲁⲩⲱ ⲛⲉϥⲛⲏⲩ ⲉⲃⲟⲗ ϩⲓ̈ⲑⲏ ⲙ̅ⲡⲗⲁⲟⲥ. <span style=
  "color:#b00e23">(ⲓ̅ⲍ̅)</span> ⲡⲉϫⲉ ⲥⲁⲟⲩⲗ ⲉϩⲟⲩⲛ ϩⲛ̅ ⲇⲁⲩⲉⲓⲇ. ϫⲉ ⲉⲓⲥ ⲧⲁⲛⲟϭ
  ⲛ̅ϣⲉⲉⲣⲉ ⲙⲉⲣⲟⲃ. ϯⲛⲁⲧⲁⲁⲥ ⲛⲁⲕ ⲛ̅ⲥϩⲓ̈ⲙⲉ. ⲡⲗⲏⲛ ϣⲱⲡⲉ ⲛⲁⲓ̈ ⲛ̅ⲟⲩϣⲏⲣⲉ ⲛ̅ⲇⲩⲛⲁⲧⲟⲥ.
  ⲛⲅ̅ⲡⲟⲗⲩⲙⲉⲓ. ⲙⲛ̅ ⲛⲉϫⲁϫⲉ ⲙ̅ⲡϫⲟⲉⲓⲥ. ⲥⲁⲟⲩⲗ ⲇⲉ ⲁϥϫⲟⲟⲥ. ϫⲉ ⲛ̅ⲛⲉ ⲧⲁϭⲓϫ ϣⲱⲡⲉ ϩⲓ̈ϫⲱϥ
  <span style="color:#b00e23">(ⲓ̅ⲏ̅)</span> ⲡⲉϫⲉ ⲇⲁⲩⲉⲓⲇ ϫⲉ ⲁⲛⲅ̅ ⲛⲓⲙ ⲁⲛⲟⲕ. ⲁⲩⲱ
  ⲟⲩ ⲛⲉ ⲛⲉⲥⲩⲅⲅⲉⲛⲓⲁ ⲙ̅ⲡⲁⲉⲓⲱⲧ ϩⲙ̅ ⲡⲓⲏ̅ⲗ̅. ϫⲉ ⲉⲓ̈ⲉϩⲙⲟⲟⲥ. ⲙⲛ̅ ⲧϣⲉⲉⲣⲉ ⲙ̅ⲡⲣ̅ⲣⲟ.
  <span style="color:#b00e23">(ⲓ̅ⲑ̅)</span> ⲁⲩⲱ ⲁⲥϣⲱⲡⲉ ϩⲙ̅ ⲡⲉⲩⲟⲉⲓϣ ⲉⲧⲣⲉ ⲙⲉⲣⲱⲃ
  ⲧϣⲉⲉⲣⲉ ⲛ̅ⲥⲁⲟⲩⲗ ϩⲙⲟⲟⲥ ⲙⲛ̅ ⲇⲁⲩⲉⲓⲇ. ⲁⲩⲧⲁⲁⲥ ⲙ̅ⲙⲁⲭⲣⲓⲏⲗ. ⲡϣⲏⲣⲉ ⲙ̅ⲙⲁⲟⲗⲗⲁⲓⲥ.
  ⲉⲧⲣⲉⲥϣⲱⲡⲉ ⲛⲁϥ ⲛ̅ⲥϩⲓ̈ⲙⲉ <span style="color:#b00e23">(ⲕ̅)</span> ⲁⲩⲱ ⲙⲉⲗⲭⲱⲗ
  ⲧϣⲉⲉⲣⲉ ⲛ̅ⲥⲁⲟⲩⲗ. ⲁⲥⲙⲉⲣⲉ ⲇⲁⲩⲉⲓⲇ ⲁⲩⲧⲁⲙⲉ ⲥⲁⲟⲩⲗ. ⲉⲡⲁⲓ̈. ⲁⲩⲱ ⲡϩⲱⲃ ⲁϥⲣⲁⲛⲁϥ.
  <span style="color:#b00e23">(ⲕ̅ⲁ̅)</span> ⲡⲉϫⲉ ⲥⲁⲟⲩⲗ ϫⲉ ϯⲛⲁⲧⲁⲁⲥ ⲛⲁϥ ⲛ̅ⲥϩⲓ̈ⲙⲉ.
  ϫⲉ ⲉⲥⲉϣⲱⲡⲉ ⲛⲁϥ ⲛ̅ⲥⲕⲁⲛⲇⲁⲗⲟⲛ. ⲁⲩⲱ ⲧϭⲓϫ ⲛ̅ⲛ̅ⲁⲗⲗⲟⲫⲩⲗⲟⲥ ⲛⲉⲥϣⲟⲟⲡ ⲉϫⲉⲛ ⲥⲁⲟⲩⲗ.
  <span style="color:#b00e23">(ⲕ̅ⲃ̅)</span> ⲥⲁⲟⲩⲗ ⲇⲉ ⲁϥϩⲱⲛ ⲉⲧⲟⲟⲧⲟⲩ ⲉⲛⲉϥϩⲙ̅ϩⲁⲗ.
  ⲉϥϫⲱ ⲙ̅ⲙⲟⲥ ⲛⲁⲩ. ϫⲉ ⲛ̅ⲧⲱⲧⲛ̅ ϣⲁϫⲉ ⲛ̅ϩⲱⲡ ⲙⲛ̅ ⲇ̅ⲁ̅ⲇ̅. ⲉⲧⲉⲧⲛ̅ϫⲱ ⲙ̅ⲙⲟⲥ ⲛⲁϥ ϫⲉ ⲉⲓⲥ
  ⲡⲣ̅ⲣⲟ ⲟⲩⲁϣⲕ̅. ⲁⲩⲱ ⲛⲉϥⲕⲉϩⲙ̅ϩⲁⲗ ⲧⲏⲣⲟⲩ ⲥⲉⲙⲉ ⲙ̅ⲙⲟⲕ. ⲛ̅ⲧⲟⲕ ϭⲉ ⲟⲩⲱϣ ⲉϩⲙⲟⲟⲥ. ⲙⲛ̅
  ⲧϣⲉⲉⲣⲉ ⲙ̅ⲡⲣ̅ⲣⲟ <span style="color:#b00e23">(ⲕ̅ⲅ̅)</span> ⲁⲩⲱ ⲛ̅ϩⲙ̅ϩⲁⲗ ⲛ̅ⲥⲁⲟⲩⲗ
  ⲁⲩϣⲁϫⲉ ⲙⲛ̅ ⲇⲁⲩⲉⲓⲇ ⲕⲁⲧⲁ ⲛⲉⲓ̈ϣⲁϫⲉ. ⲡⲉϫⲉ ⲇ̅ⲁ̅ⲇ̅ ⲛⲁⲩ. ϫⲉ ⲡϩⲱⲃ ⲟⲩⲗⲁⲁⲩ. ϩⲏ ⲡⲉ
  ⲛⲁϩⲣⲏⲧⲛ̅. ⲉⲧⲣⲁⲧⲱϩ ⲛ̅ⲧⲉⲓ̈ϩⲉ ⲙⲛ̅ ⲡⲣ̅ⲣⲟ. ⲁⲛⲟⲕ ⲇⲉ ⲁⲛⲅ̅ ⲟⲩⲣⲱⲙⲉ ⲛ̅ϩⲏⲕⲉ. ⲉⲓ̈ⲥⲏϣ
  ⲉⲛϯⲧⲁⲓ̈ⲏⲩ ⲁⲛ <span style="color:#b00e23">(ⲕ̅ⲇ̅)</span> ⲁⲩⲱ ⲛ̅ϩⲙ̅ϩⲁⲗ ⲛ̅ⲥⲁⲟⲩⲗ.
  ⲁⲩⲧⲁⲙⲉ ⲥⲁⲟⲩⲗ ⲉⲛⲉⲓ̈ϣⲁϫⲉ ⲛ̅ⲧⲁ ⲇⲁⲩⲉⲓⲇ ϫⲟⲟⲩ. <span style=
  "color:#b00e23">(ⲕ̅ⲉ̅)</span> ⲡⲉϫⲉ ⲥⲁⲟⲩⲗ ⲛⲁⲩ ϫⲉ ⲛⲁⲓ̈ ⲛⲉⲧⲉⲧⲛ̅ⲛⲁϫⲟⲟⲩ ⲉⲇⲁⲩⲉⲓⲇ.
  ϫⲉ ⲛⲉⲣⲉ ⲡⲣ̅ⲣⲟ. ⲟⲩⲉϣ ⲧⲣⲉ ⲡⲉⲓ̈ⲧⲱϣ ϣⲱⲡⲉ ⲁⲛ ϩⲛ̅ ϩⲉⲛⲭⲣⲏⲙⲁ. ⲁⲗⲗⲁ ϩⲛ ϣⲉ
  ⲙ̅ⲙⲛ̅ⲧⲁⲧⲥⲃ̅ⲃⲉ. ⲛ̅ⲧⲉ ⲛ̅ⲁⲗⲗⲟⲫⲩⲗⲟⲥ. ⲉϫⲓ̈ ⲕⲃⲁ ⲛ̅ⲛⲉϫⲁϫⲉ ⲙ̅ⲡⲣ̅ⲣⲟ. ⲥⲁⲟⲩⲗ ⲇⲉ ⲁϥⲙⲟⲕⲙⲉⲕ
  ⲉⲧⲁⲁϥ ⲉⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. <span style="color:#b00e23">(ⲕ̅ⲋ̅)</span> ⲁⲩⲱ
  ⲛ̅ϩⲙ̅ϩⲁⲗ ⲛ̅ⲥⲁⲟⲩⲗ ⲁⲩⲧⲁⲙⲉ ⲇ̅ⲁ̅ⲇ̅ ⲉⲛⲉⲓ̈ϣⲁϫⲉ. ⲡϩⲱⲃ ⲇⲉ ⲁϥⲣⲁⲛⲁϥ ⲛ̅ⲇⲁⲩⲉⲓⲇ ⲉⲧⲣⲉϥⲧⲱϩ.
  ⲙⲛ̅ ⲡⲣ̅ⲣⲟ <span style="color:#b00e23">(ⲕ̅ⲍ̅)</span> ⲁⲩⲱ ⲇⲁⲩⲉⲓⲇ ⲁϥⲧⲱⲟⲩⲛ ⲁϥⲃⲱⲕ
  ⲙⲛ̅ ⲛⲉϥⲣⲱⲙⲉ. ⲁϥⲡⲁⲧⲁⲥⲥⲉ ⲛ̅ⲛ̅ⲁⲗⲗⲟⲫⲩⲗⲟⲥ ⲛ̅ϣⲉ ⲛ̅ⲣⲱⲙⲉ. ⲁϥⲉⲓⲛⲉ ⲛ̅ⲛⲉⲩⲙⲛ̅ⲧⲁⲧⲥⲃ̅ⲃⲉ
  ⲉⲣⲁⲧϥ̅ ⲙ̅ⲡⲣ̅ⲣⲟ. ⲁϥⲧⲱϩ ⲇⲉ ⲙⲛ̅ ⲡⲣ̅ⲣⲟ. ⲁⲩⲱ ⲙⲉⲗⲭⲱⲗ ⲧⲉϥϣⲉⲉⲣⲉ. ⲁϥⲧⲁⲁⲥ ⲛⲁϥ ⲛ̅ⲥϩⲓ̈ⲙⲉ.
  <span style="color:#b00e23">(ⲕ̅ⲏ̅)</span> ⲥⲁⲟⲩⲗ ⲇⲉ ⲁϥⲛⲁⲩ ϫⲉ ⲡϫⲟⲉⲓⲥ ϣⲟⲟⲡ. ⲙⲛ̅
  ⲇ̅ⲁ̅ⲇ̅. ⲁⲩⲱ ⲡⲓⲏ̅ⲗ̅ ⲧⲏⲣϥ̅ ⲙⲉ ⲙ̅ⲙⲟϥ. <span style="color:#b00e23">(ⲕ̅ⲑ̅)</span>
  ⲥⲁⲟⲩⲗ ⲇⲉ ⲁϥⲟⲩⲱϩ ⲉⲧⲟⲟⲧϥ̅ ⲉⲣ̅ϩⲟⲧⲉ ⲛ̅ϩⲟⲩⲟ ϩⲏⲧϥ̅ ⲛ̅ⲇⲁⲩⲉⲓⲇ.
  <h3 id="first_samuel19">19</h3><span style="color:#b00e23">(ⲁ̅)</span> ⲁⲩⲱ
  ⲥⲁⲟⲩⲗ. ⲁϥϣⲁϫⲉ. ⲙⲛ̅ ⲓ̈ⲱⲛⲁⲑⲁⲛ ⲡⲉϥϣⲏⲣⲉ. ⲁⲩⲱ ⲛⲉϥϩⲙ̅ϩⲁⲗ ⲧⲏⲣⲟⲩ ⲉⲙⲟⲩⲟⲩⲧ ⲛ̅ⲇⲁⲩⲉⲓⲇ.
  <span style="color:#b00e23">(ⲃ̅)</span> ⲓ̈ⲱⲛⲁⲑⲁⲛ ⲇⲉ ⲡϣⲏⲣⲉ ⲛ̅ⲥⲁⲟⲩⲗ. ⲛⲉϥⲙⲉ
  ⲛ̅ⲇ̅ⲁ̅ⲇ̅ ⲉⲙⲁⲧⲉ. ⲁⲩⲱ ⲓ̈ⲱⲛⲁⲑⲁⲛ ⲁϥⲧⲁⲙⲉ ⲇ̅ⲁ̅ⲇ̅ ⲉϥϫⲱ ⲙ̅ⲙⲟⲥ. ϫⲉ ⲥⲁⲟⲩⲗ ⲕⲱⲧⲉ ⲛ̅ⲥⲁ
  ⲙⲟⲟⲩⲧⲕ̅. ⲧⲉⲛⲟⲩ ϭⲉ ϩⲁⲣⲕ̅. ⲙ̅ⲡⲛⲁⲩ ⲛ̅ϩⲧⲟⲟⲩⲉ ⲛ̅ⲣⲁⲥⲧⲉ. ⲛⲅ̅ⲟⲗⲕ̅. ⲛⲅ̅ϩⲙⲟⲟⲥ ⲛ̅ⲧⲟⲕ ϩⲛ̅
  ⲟⲩⲙⲁ ⲛ̅ϩⲱⲡ. <span style="color:#b00e23">(ⲅ̅)</span> ⲁⲩⲱ ⲁⲛⲟⲕ ϯⲛⲁⲧⲱⲟⲩⲛ ϩⲁⲧⲉⲙ
  ⲡⲁⲉⲓⲱⲧ. ⲛ̅ⲧⲁⲉⲓ ⲛⲁⲕ ⲉⲧⲥⲱϣⲉ ⲉⲡⲙⲁ ⲉⲧⲉⲕⲛⲁϣⲱⲡⲉ ⲛ̅ϩⲏⲧϥ̅. ⲁⲛⲟⲕ ⲟⲛ ϯⲛⲁϣⲁϫⲉ ⲙⲛ̅ ⲡⲁⲉⲓⲱⲧ
  ⲉⲧⲃⲏⲏⲧⲕ̅. ⲛ̅ⲧⲁⲛⲁⲩ ⲉⲡⲉⲧⲉϥⲛⲁϫⲟⲟϥ ⲁⲩⲱ ⲡϣⲁϫⲉ ⲉⲧⲛⲏⲩ ⲉⲃⲟⲗ. ϯⲛⲁⲧⲁⲩⲟϥ ⲉⲣⲟⲕ.
  <span style="color:#b00e23">(ⲇ̅)</span> ⲓ̈ⲱⲛⲁⲑⲁⲛ ⲇⲉ ⲁϥϣⲁϫⲉ ⲙⲛ̅ ⲥⲁⲟⲩⲗ. ⲡⲉϥⲉⲓⲱⲧ
  ⲉⲧⲃⲉ ⲇⲁⲩⲉⲓⲇ ⲕⲁⲗⲱⲥ ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲙ̅ⲡⲉⲣⲧⲣⲉ ⲡⲣ̅ⲣⲟ ⲉⲣⲛⲟⲃⲉ ⲉⲇ̅ⲁ̅ⲇ̅ ⲡⲉϥϩⲙ̅ϩⲁⲗ.
  ϫⲉ ⲙ̅ⲡⲉϥⲣ̅ⲛⲟⲃⲉ ⲉⲣⲟⲕ ⲁⲩⲱ ⲛⲉϥϩⲃⲏⲩⲉ ⲛⲁⲛⲟⲩⲟⲩ ⲉⲙⲁⲧⲉ. <span style=
  "color:#b00e23">(ⲉ̅)</span> ⲁⲩⲱ ⲕⲥⲟⲟⲩⲛ ϫⲉ ⲁϥⲕⲁ ⲧⲉϥⲯⲩⲭⲏ ϩⲛ̅ ⲛⲉϥϭⲓϫ. ⲁϥⲃⲱⲕ ⲉⲃⲟⲗ
  ⲁϥⲡⲁⲧⲁⲥⲥⲉ ⲙ̅ⲡⲁⲗⲗⲟⲫⲩⲗⲟⲥ. ⲁⲩⲱ ⲡϫⲟⲉⲓⲥ ⲁϥⲉⲓⲣⲉ ⲛ̅ⲟⲩⲛⲟϭ ⲛ̅ⲟⲩϫⲁⲓ̈ ⲙ̅ⲡⲓⲏ̅ⲗ̅. ⲁⲩⲛⲁⲩ
  ⲉⲡⲟⲩϫⲁⲓ̈ ⲁⲩⲣⲁϣⲉ. ⲉⲧⲃⲉⲟⲩ ϭⲉ ⲉⲕⲛⲁⲣ̅ⲛⲟⲃⲉ ⲉⲩⲥⲛⲟϥ ⲛ̅ⲁⲧⲛⲟⲃⲉ. ⲉⲙⲟⲩⲟⲩⲧ ϩⲓ̈ⲛⲁⲓ
  ⲛ̅ⲇ̅ⲁ̅ⲇ̅ ⲉⲡϫⲓⲛϫⲏ. <span style="color:#b00e23">(ⲋ̅)</span> ⲥⲁⲟⲩⲗ ⲇⲉ ⲁϥⲥⲱⲧⲙ̅
  ⲛ̅ⲥⲁ ⲡⲉϩⲣⲟⲟⲩ ⲛ̅ⲓ̈ⲱⲛⲁⲑⲁⲛ ⲡⲉϥϣⲏⲣⲉ. ⲁⲩⲱ ⲥⲁⲟⲩⲗ ⲁϥⲱⲣⲕ̅ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲟⲛϩ̅.
  ⲉϣⲱⲡⲉ ⲇ̅ⲁ̅ⲇ̅ ⲛⲁⲙⲟⲩ. <span style="color:#b00e23">(ⲍ̅)</span> ⲁⲩⲱ ⲓ̈ⲱⲛⲁⲑⲁⲛ
  ⲁϥⲙⲟⲩⲧⲉ ⲉⲇ̅ⲁ̅ⲇ̅. ⲁϥⲧⲁⲩⲟ ⲉⲣⲟϥ ⲛ̅ⲛⲉⲓ̈ϣⲁϫⲉ ⲧⲏⲣⲟⲩ. ⲁⲩⲱ ⲓ̈ⲱⲛⲁⲑⲁⲛ ⲁϥϫⲓ̈ ⲛ̅ⲇ̅ⲁ̅ⲇ̅
  ⲉⲣⲁⲧϥ̅ ⲛ̅ⲥⲁⲟⲩⲗ. ⲁⲩⲱ ⲛⲉϥϩⲁ ⲡⲉϥϩⲟ ⲡⲉ. ⲛ̅ⲑⲉ ⲛ̅ⲥⲁϥ. ⲙⲛ̅ ϣⲉⲙⲛ̅ⲧ ⲙ̅ⲡⲟⲟⲩ ⲛ̅ϩⲟⲟⲩ.
  <span style="color:#b00e23">(ⲏ̅)</span> ⲡⲡⲟⲗⲩⲙⲟⲥ ⲇⲉ ⲁϥⲟⲩⲱϩ ⲉⲧⲟⲟⲧϥ̅ ⲉⲧⲣⲉϥϣⲱⲡⲉ.
  ⲁⲩⲱ ⲇⲁⲩⲉⲓⲇ ⲁϥϭⲙ̅ϭⲟⲙ ⲁϥⲡⲟⲗⲩⲙⲉⲓ ⲙⲛ̅ ⲛ̅ⲁⲗⲗⲟⲫⲩⲗⲟⲥ. ⲁϥⲡⲁⲧⲁⲥⲥⲉ ⲙ̅ⲙⲟⲟⲩ ⲛ̅ⲟⲩⲛⲟϭ ⲉⲙⲁⲧⲉ
  ⲙ̅ⲡⲗⲩⲅⲏ. ⲁⲩⲱ ⲁⲩⲡⲱⲧ ϩⲁ ⲡⲉϥϩⲟ. <span style="color:#b00e23">(ⲑ̅)</span> ⲟⲩⲡⲛ̅ⲁ̅
  ⲙ̅ⲡⲟⲛⲏⲣⲟⲛ ⲁϥⲉⲓ ⲉϩⲣⲁⲓ̈ ⲉϫⲛ̅ ⲥⲁⲟⲩⲗ. ⲁⲩⲱ ⲛ̅ⲧⲟϥ ⲛⲉϥⲉⲛⲕⲟⲧⲕ̅ ϩⲙ̅ ⲡⲉϥⲏⲓ̈. ⲛⲉϥⲛⲏϫ.
  ⲉⲣⲉ ⲧⲉϥⲗⲟⲅⲭⲏ ϩⲛ̅ ⲧⲉϥϭⲓϫ. ⲇⲁⲩⲉⲓⲇ ⲇⲉ ⲛⲉϥⲯⲁⲗⲗⲉⲓ. ϩⲙ̅ ⲡⲟⲣⲅⲁⲛⲟⲛ ⲉⲧϩⲛ̅ ⲛⲉϥϭⲓϫ.
  <span style="color:#b00e23">(ⲓ̅)</span> ⲁⲩⲱ ⲥⲁⲟⲩⲗ ⲉϥⲕⲱⲧⲉ ⲛ̅ⲥⲁ ⲑⲏ ⲛ̅ⲣⲱϩⲧ̅
  ⲛ̅ⲇⲁⲩⲉⲓⲇ. ϩⲛ̅ ⲧⲗⲟⲅⲭⲏ ⲉⲧϩⲛ̅ ⲧⲉϥϭⲓϫ. ⲇ̅ⲁ̅ⲇ̅ ⲇⲉ ⲁϥⲡⲟϣⲥϥ̅ ϩⲁ ⲡϩⲟ ⲛ̅ⲥⲁⲟⲩⲗ. ⲁⲩⲱ
  ⲥⲁⲟⲩⲗ ⲁ ⲧⲉϥⲗⲟⲅⲭⲏ ⲧⲱⲝ. ⲉϩⲟⲩⲛ ⲉⲧϫⲟ. ⲇ̅ⲁ̅ⲇ̅ ⲁϥⲟⲗϥ̅ ⲁϥⲟⲩϫⲁⲓ̈ ⲁⲩⲱ ⲧⲗⲟⲅⲭⲏ. ⲁⲩⲧⲟⲕⲙⲉⲥ
  ⲉⲃⲟⲗ ϩⲛ̅ ⲧϫⲟ. <span style="color:#b00e23">(ⲓ̅ⲁ̅)</span> ⲁⲥϣⲱⲡⲉ ⲇⲉ ϩⲛ̅ ⲧⲉⲩϣⲏ
  ⲉⲧⲙ̅ⲙⲁⲩ ⲥⲁⲟⲩⲗ ⲁϥϫⲟⲟⲩ ⲛ̅ϩⲉⲛⲃⲁⲓ̈ϣⲓ̈ⲛⲉ ⲉⲡⲏⲓ̈ ⲛ̅ⲇⲁⲩⲉⲓⲇ. ⲉⲣⲟⲉⲓⲥ ⲉⲣⲟϥ ⲉⲧⲣⲉϥⲙⲟⲟⲩⲧϥ
  ⲉϩⲧⲟⲟⲩⲉ. ⲙⲉⲗⲭⲱⲗ ⲇⲉ ⲧⲉϥⲥϩⲓ̈ⲙⲉ ⲁⲥⲧⲁⲙⲉ ⲇ̅ⲁ̅ⲇ̅ ⲉⲥϫⲱ ⲙ̅ⲙⲟⲥ ⲛⲁϥ ϫⲉ ⲛ̅ⲧⲟⲕ ⲉⲕⲧⲙ̅ⲛⲉϩⲙ̅
  ⲧⲉⲕⲯⲩⲭⲏ ⲛ̅ϯⲟⲩϣⲏ. ⲥⲉⲛⲁⲙⲟⲟⲩⲧⲕ̅ ⲛ̅ⲣⲁⲥⲧⲉ. <span style=
  "color:#b00e23">(ⲓ̅ⲃ̅)</span> ⲁⲩⲱ ⲙⲉⲗⲭⲱⲗ. ⲁⲥⲟⲩⲱⲧⲃ̅ ⲛ̅ⲇ̅ⲁ̅ⲇ̅ ⲉⲃⲟⲗ ϩⲙ̅ ⲡϣⲟⲩϣⲧ̅
  ⲁϥⲧⲱⲟⲩⲛ ⲁϥⲡⲱⲧ ⲁϥⲛⲁϩⲙⲉϥ. <span style="color:#b00e23">(ⲓ̅ⲅ̅)</span> ⲙⲉⲗⲭⲱⲗ ⲇⲉ.
  ⲁⲥϫⲓ̈ ⲛ̅ⲛⲉⲥⲙⲟⲧ ⲛ̅ⲧⲕⲁⲓ̈ⲥⲉ. ⲁⲥⲕⲁⲁⲩ ϩⲓ̈ϫⲙ̅ ⲡⲙⲁ ⲛ̅ⲉⲛⲕⲟⲧⲕ̅. ⲁⲩⲱ ⲟⲩϩⲩⲡⲁⲣ ⲛ̅ⲃⲁⲁⲙⲡⲉ
  ⲁⲥⲕⲁⲁϥ ϩⲓ̈ϫⲱϥ ⲁⲥϩⲟⲃⲥϥ ⲛ̅ⲟⲩϩⲟⲉⲓⲧⲉ. <span style="color:#b00e23">(ⲓ̅ⲇ̅)</span>
  ⲥⲁⲟⲩⲗ ⲇⲉ ⲁϥϫⲟⲟⲩ ⲛ̅ϩⲉⲛⲃⲁⲓ̈ϣⲓ̈ⲛⲉ ⲉϫⲓ̈ ⲛ̅ⲇⲁⲩⲉⲓⲇ ⲛⲁϥ. ⲡⲉϫⲁⲩ ϫⲉ ϥⲙⲟⲕϩ ⲛ̅ϣⲱⲛⲉ.
  <span style="color:#b00e23">(ⲓ̅ⲉ̅)</span> ⲥⲁⲟⲩⲗ ⲇⲉ ⲁϥϫⲟⲟⲩ ⲛ̅ϩⲉⲛⲃⲁⲓ̈ϣⲓ̈ⲛⲉ ⲛ̅ⲥⲁ
  ⲇⲁⲩⲉⲓⲇ. ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲧⲁⲗⲟϥ ⲉϫⲉⲙ ⲡⲉⲓ̈ϭⲗⲟϭ. ⲛ̅ⲧⲉⲧⲛ̅ⲛ̅ⲧϥ̅ ⲛⲁⲓ̈ ϫⲉ
  ⲉⲓ̈ⲉⲙⲟⲟⲩⲧϥ̅. <span style="color:#b00e23">(ⲓ̅ⲋ̅)</span> ⲛ̅ⲃⲁⲓ̈ϣⲓ̈ⲛⲉ ⲇⲉ ⲁⲩⲉⲓ.
  ⲁⲩⲱ ⲉⲓⲥ ⲛⲉⲥⲙⲟⲧ ⲛ̅ⲧⲕⲁⲓⲥⲉ. ⲛⲉⲩϩⲓ̈ϫⲙ̅ ⲡⲉϭⲗⲟϭ. ⲁⲩⲱ ⲟⲩϩⲩⲡⲁⲣ ⲛ̅ⲃⲁⲁⲙⲡⲉ. ⲛⲉϥⲕⲏ ϩⲁϫⲱϥ.
  <span style="color:#b00e23">(ⲓ̅ⲍ̅)</span> ⲡⲉϫⲉ ⲥⲁⲟⲩⲗ ⲙ̅ⲙⲉⲗⲭⲱⲗ ϫⲉ ⲉⲧⲃⲉ ⲟⲩ.
  ⲁⲣⲉⲣ̅ϩⲁⲗ ⲙ̅ⲙⲟⲓ̈ ϩⲓ̈ⲛⲁⲓ̈. ⲁⲩⲱ ⲁⲣⲭⲱ ⲉⲃⲟⲗ ⲙ̅ⲡⲁϫⲁϫⲉ ⲁϥⲛⲟⲩϩⲙ̅. ⲡⲉϫⲉ ⲙⲉⲗⲭⲱⲗ ⲛ̅ⲥⲁⲟⲩⲗ
  ⲡⲉⲥⲉⲓⲱⲧ. ϫⲉ ⲛ̅ⲧⲟϥ ⲡⲉ ⲛ̅ⲧⲁϥϫⲟⲟⲥ ⲛⲁⲓ̈ ϫⲉ ⲕⲁⲁⲧ ⲉⲃⲟⲗ ⲛ̅ⲧⲁⲃⲱⲕ. ⲉϣⲱⲡⲉ ⲙ̅ⲙⲟⲛ
  ϯⲛⲁⲙⲟⲟⲩⲧⲉ. <span style="color:#b00e23">(ⲓ̅ⲏ̅)</span> ⲇ̅ⲁ̅ⲇ̅ ⲇⲉ ⲁϥⲡⲱⲧ
  ⲁϥⲛⲟⲩϩⲙ̅. ⲁϥⲉⲓ ⲉⲣⲁⲧϥ̅ ⲛ̅ⲥⲁⲙⲟⲩⲏⲗ. ⲉⲁⲣⲙⲁⲑⲁⲉⲓⲙ. ⲁϥⲧⲁⲩⲉ ⲑⲉ ⲉⲣⲟϥ ⲛ̅ϩⲱⲃ ⲛⲓⲙ. ⲛ̅ⲧⲁ
  ⲥⲁⲟⲩⲗ ⲁⲁⲩ ⲛⲁϥ. ⲁⲩⲃⲱⲕ ⲇⲉ ⲛ̅ϭⲓ ⲇ̅ⲁ̅ⲇ̅ ⲙⲛ̅ ⲥⲁⲙⲟⲩⲏⲗ. ⲁⲩϩⲙⲟⲟⲥ ϩⲛ̅ ⲁⲩⲁⲑ. ⲛ̅ⲧⲉ
  ϩⲣⲁⲙⲙⲁ. <span style="color:#b00e23">(ⲓ̅ⲑ̅)</span> ⲁⲩⲧⲁⲙⲉ ⲥⲁⲟⲩⲗ ⲉⲩϫⲱ ⲙ̅ⲙⲟⲥ
  ⲛⲁϥ. ϫⲉ ⲉⲓⲥ ⲇⲁⲩⲉⲓⲇ ϩⲛ̅ ⲁⲩⲁⲑ. ⲛ̅ⲧⲉ ϩⲣⲁⲙⲙⲁ. <span style=
  "color:#b00e23">(ⲕ̅)</span> ⲁⲩⲱ ⲥⲁⲟⲩⲗ. ⲁϥϫⲟⲟⲩ ⲛ̅ϩⲉⲛⲃⲁⲓ̈ϣⲓ̈ⲛⲉ ⲉϭⲱⲡⲉ ⲛ̅ⲇ̅ⲁ̅ⲇ̅.
  ⲁⲩⲱ ⲁⲩⲛⲁⲩ ⲉⲧⲉⲕⲕⲗⲏⲥⲓⲁ ⲛ̅ⲛⲉⲡⲣⲟⲫⲏⲧⲏⲥ. ⲁⲩⲱ ⲥⲁⲙⲟⲩⲏⲗ ⲛⲉϥⲁϩⲉⲣⲁⲧϥ̅ ϩⲓϫⲱⲟⲩ. ⲡⲉⲡⲛ̅ⲁ̅ ⲇⲉ
  ⲙ̅ⲡⲛⲟⲩⲧⲉ ⲁϥⲉⲓ ⲉϫⲛ̅ ⲛⲉⲃⲁⲓ̈ϣⲓⲛⲉ ⲛ̅ⲥⲁⲟⲩⲗ. ⲁⲩⲡⲣⲟⲫⲏⲧⲉⲩⲉ ϩⲱⲟⲩ <span style=
  "color:#b00e23">(ⲕ̅ⲁ̅)</span> ⲁⲩⲧⲁⲙⲉ ⲥⲁⲟⲩⲗ ⲇⲉ ⲉⲡⲉⲛⲧⲁϥϣⲱⲡⲉ. ⲁϥϫⲟⲟⲩ
  ⲛ̅ϩⲉⲛⲕⲉⲃⲁⲓ̈ϣⲓ̈ⲛⲉ. ⲛ̅ⲧⲟⲟⲩ ϩⲱⲟⲩ ⲁⲩⲡⲣⲟⲫⲏⲧⲉⲩⲉ. ⲁϥⲟⲩⲱϩ ⲉⲧⲟⲟⲧϥ̅ ⲉϫⲟⲟⲩ ⲛ̅ϭⲓ ⲥⲁⲟⲩⲗ.
  ⲙ̅ⲡⲙⲉϩϣⲟⲙⲛ̅ⲧ ⲛ̅ⲥⲟⲡ. ⲛ̅ϩⲉⲛⲕⲉⲃⲁⲓ̈ϣⲓ̈ⲛⲉ. ⲛ̅ⲧⲟⲟⲩ ϩⲱⲟⲩ ⲟⲛ ⲁⲩⲡⲣⲟⲫⲏⲧⲉⲩⲉ.
  <span style="color:#b00e23">(ⲕ̅ⲃ̅)</span> ⲥⲁⲟⲩⲗ ⲇⲉ ⲁϥⲛⲟⲩϭⲥ̅ ϩⲛ̅ ⲟⲩϭⲱⲛⲧ̅.
  ⲁϥⲃⲱⲕ ϩⲱⲱϥ ⲉϩⲟⲩⲛ ⲉⲁⲣⲙⲁⲑⲁⲉⲓⲙ. ⲁϥⲓ̈ ϣⲁ ⲉϩⲣⲁⲓ̈ ⲉⲧϣⲱⲧⲉ ⲛ̅ⲧⲉⲣϫⲛⲟⲟⲩ ⲉⲧϩⲉⲛ ⲥⲉⲫⲓⲣ.
  ⲥⲁⲟⲩⲗ ⲇⲉ ⲁϥϣⲓ̈ⲛⲉ ⲉϥϫⲱ ⲙ̅ⲙⲟⲥ ϫⲉ ⲉⲣⲉ ⲥⲁⲙⲟⲩⲏⲗ. ⲛ̅ⲧⲱⲛ. ⲡⲉϫⲁⲩ ⲛⲁϥ ϫⲉ ⲉⲓⲥ ϩⲏⲏⲧⲉ
  ϥϩⲉⲛ ⲁⲩⲁⲑ ⲛ̅ⲧⲉ ϩⲣⲁⲙⲙⲁ. <span style="color:#b00e23">(ⲕ̅ⲅ̅)</span> ⲥⲁⲟⲩⲗ ⲇⲉ
  ⲁϥⲃⲱⲕ ⲉϩⲣⲁⲓ̈ ⲉⲁⲩⲁⲑ ⲛ̅ⲧⲉ ϩⲣⲁⲙⲙⲁ. ⲁⲩⲱ ⲡⲉⲡⲛ̅ⲁ̅ ⲙ̅ⲡⲛⲟⲩⲧⲉ ⲁϥⲓ̈ ⲉϫⲱϥ ϩⲱⲱϥ. ⲁⲩⲱ
  ⲛⲉϥⲙⲟⲟϣⲉ ⲉϥⲡⲣⲟⲫⲏⲧⲉⲩⲉ. ϣⲁⲛⲧⲉϥⲉⲓ ⲉϩⲣⲁⲓ̈ ⲉⲁⲩⲁⲑ ⲛ̅ⲧⲉ ϩⲣⲁⲙⲙⲁ. <span style=
  "color:#b00e23">(ⲕ̅ⲇ̅)</span> ⲁⲩⲱ ⲁϥⲕⲁⲁϥ ⲕⲁϩⲏⲩ ⲛ̅ⲛⲉϥϩⲟⲉⲓⲧⲉ ⲁϥϭⲱ ⲉϥⲡⲣⲟⲫⲏⲧⲉⲩⲉ
  ⲙ̅ⲡⲙⲧⲟ ⲉⲃⲟⲗ ⲛ̅ⲥⲁⲙⲟⲩⲏⲗ. ⲁⲩⲱ ⲁϥϩⲉ ⲉϩⲣⲁⲓ̈ ⲉϥⲕⲏ ⲕⲁϩⲏⲩ ⲙ̅ⲡⲉϩⲟⲟⲩ ⲧⲏⲣϥ̅ ⲉⲧⲙ̅ⲙⲁⲩ. ⲁⲩⲱ
  ⲧⲉⲩϣⲏ ⲧⲏⲣⲥ̅. ⲉⲧⲃⲉ ⲡⲁⲓ̈ ⲛⲉⲩϫⲱ ⲙ̅ⲙⲟⲥ. ϫⲉ ⲉⲛⲉ ⲥⲁⲟⲩⲗ ϩⲱⲱϥ ϩⲛ̅ ⲛⲉⲡⲣⲟⲫⲏⲧⲏⲥ.
  <h3 id="first_samuel20">20</h3><span style="color:#b00e23">(ⲁ̅)</span> ⲇⲁⲩⲉⲓⲇ
  ⲇⲉ ⲁϥⲡⲱⲧ ⲉⲃⲟⲗ ϩⲛ̅ ⲁⲩⲁⲑ ⲛ̅ⲧⲉ ϩⲣⲁⲙⲙⲁ. ⲁⲩⲱ ⲁϥⲓ̈ ⲉϩⲟⲩⲛ ⲉϩⲣⲁϥ ⲛ̅ⲓ̈ⲱⲛⲁⲑⲁⲛ. ⲡⲉϫⲁϥ
  ⲛⲁϥ ϫⲉ ⲟⲩ ⲡⲉ ⲛ̅ⲧⲁⲓⲁⲁϥ. ⲁⲩⲱ ⲟⲩ ⲡⲉ ⲡⲁϫⲓⲛϭⲟⲛⲥ̅ ⲛ̅ⲧⲁⲓ̈ⲁⲁϥ. ⲏ ⲡⲁⲛⲟⲃⲉ. ⲟⲩ ⲡⲉ.
  ⲙ̅ⲡⲉⲙⲧⲟ ⲉⲃⲟⲗ ⲙ̅ⲡⲉⲕⲉⲓⲱⲧ. ϫⲉ ϥⲕⲱⲧⲉ ⲛ̅ⲥⲁ ⲧⲁⲯⲩⲭⲏ ⲉϥⲓ̈ⲧⲥ̅. <span style=
  "color:#b00e23">(ⲃ̅)</span> ⲡⲉϫⲉ ⲓ̈ⲱⲛⲁⲑⲁⲛ. ϫⲉ ⲙ̅ⲡⲉⲕⲉⲣ ⲗⲁⲁⲩ. ⲛⲅ̅ⲛⲁⲙⲟⲩ ⲁⲛ ⲉⲓⲥ
  ϩⲏⲏⲧⲉ ⲡⲁⲉⲓⲱⲧ ⲛϥ̅ⲛⲁⲉⲣ ⲗⲁⲁⲩ ⲁⲛ ⲛ̅ϣⲁϫⲉ. ⲟⲩⲇⲉ ⲟⲩⲛⲟϭ. ⲟⲩⲇⲉ ⲟⲩⲕⲟⲩⲓ̈. ⲉⲙⲡⲉϥϭⲟⲗⲡϥ̅.
  ⲉⲛⲁⲙⲁⲁϫⲉ. ⲁⲩⲱ ϭⲉ ⲉⲣⲉ ⲡⲁⲉⲓⲱⲧ ⲛⲁϩⲉⲡ ⲡⲉⲓϣⲁϫⲉ ⲉⲣⲟⲓ̈. ⲉⲛϥ̅ϣⲟⲟⲡ ⲁⲛ ⲣⲱ. <span style=
  "color:#b00e23">(ⲅ̅)</span> ⲇⲁⲩⲉⲓⲇ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛ̅ⲓ̈ⲱⲛⲁⲑⲁⲛ. ϫⲉ
  ⲡⲉⲕⲉⲓⲱⲧ ⲥⲟⲟⲩⲛ ϫⲉ ⲁⲓϭⲉⲛ ⲭⲁⲣⲓⲥ ⲛⲁϩⲣⲁⲕ ⲁⲩⲱ ⲁ ⲡⲉⲕⲉⲓⲱⲧ ϫⲟⲟⲥ. ϫⲉ ⲙ̅ⲡⲉⲣⲧⲣⲉ ⲓ̈ⲱⲛⲁⲑⲁⲛ
  ⲉⲓⲙⲉ ⲉⲡⲉⲓϣⲁϫⲉ. ϫⲉ ⲛ̅ⲛⲉϥⲧⲁⲙⲉ ⲇⲁⲩⲉⲓⲇ ⲉⲣⲟϥ. ⲁⲗⲗⲁ ⲡϫⲟⲉⲓⲥ ⲟⲛϩ̅. ⲁⲩⲱ ⲧⲉⲕⲯⲩⲭⲏ ⲟⲛϩ.
  ϫⲉ ⲕⲁⲧⲁ ⲑⲉ ⲛ̅ⲧⲁⲓ̈ϫⲟⲟⲥ ⲁ ⲧⲉϥⲕⲁⲕⲓⲁ ϫⲱⲕ ⲉⲃⲟⲗ. ϩⲛ̅ ⲧⲁⲙⲏⲧⲉ ⲁⲩⲱ ϩⲛ̅ ⲧⲙⲏⲧⲉ ⲙ̅ⲡⲙⲟⲩ.
  <span style="color:#b00e23">(ⲇ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲛ̅ⲇⲁⲩⲉⲓⲇ. ϫⲉ ⲟⲩ ⲡⲉⲧⲉⲣⲉ
  ⲧⲉⲕⲯⲩⲭⲏ ⲟⲩⲁϣϥ̅ ⲛ̅ⲧⲁⲁⲁϥ ⲛⲙ̅ⲙⲁⲕ. <span style="color:#b00e23">(ⲉ̅)</span> ⲡⲉϫⲉ
  ⲇⲁⲩⲉⲓⲇ ⲛ̅ⲓ̈ⲱⲛⲁⲑⲁⲛ ϫⲉ ⲉⲓⲥ ⲥⲟⲩⲁ. ⲣⲁⲥⲧⲉ. ⲁⲩⲱ ⲁⲛⲟⲕ ⲛ̅ϯⲛⲁⲧⲱϣ ⲁⲛ ⲉϩⲙⲟⲟⲥ ⲉϩⲣⲁⲓ̈
  ⲉⲟⲩⲱⲙ ⲙⲛ̅ ⲡⲣ̅ⲣⲟ. ⲉⲕⲉϫⲟⲟⲩⲧ ⲉⲃⲟⲗ ⲛ̅ⲧⲁϩⲟⲡⲧ̅. ϣⲁ ⲡⲛⲁⲩ ⲙ̅ⲡⲉⲕⲃⲁ ϩⲛ̅ ⲧⲥⲱϣⲉ.
  <span style="color:#b00e23">(ⲋ̅)</span> ⲁⲩⲱ ϩⲛ̅ ⲟⲩϣⲓⲛⲉ. ⲉⲣϣⲁⲛ ⲡⲉⲕⲉⲓⲱⲧ ϣⲓ̈ⲛⲉ
  ⲛ̅ⲥⲱⲓ. ⲉⲕⲉϫⲟⲟⲥ ⲛⲁϥ. ϫⲉ ϩⲛ̅ ⲟⲩⲟⲩⲱϣ ⲁϥⲁⲝⲓⲟⲩ ⲙ̅ⲙⲟⲓ. ⲉⲕⲁⲁϥ ⲉⲃⲱⲕ ϣⲁ. ⲃⲏⲑⲗⲉⲉⲙ
  ⲧⲉϥⲡⲟⲗⲓⲥ. ϫⲉ ⲟⲩⲑⲩⲥⲓⲁ ⲕⲁⲧⲁ ⲡⲧⲱϣ ⲛ̅ⲛ̅ϩⲟⲟⲩ ⲧⲉⲧⲛⲁϣⲱⲡⲉ ⲙ̅ⲙⲁⲩ ⲛ̅ⲧⲉⲫⲩⲗⲏ ⲧⲏⲣⲥ̅.
  <span style="color:#b00e23">(ⲍ̅)</span> ⲉϥϣⲁⲛϫⲟⲟⲥ ⲇⲉ ϫⲉ ⲕⲁⲗⲱⲥ ⲙⲁⲣⲉϥⲃⲱⲕ. ⲉⲓⲉ
  ⲟⲩⲛ̅ ⲟⲩⲉⲓⲣⲏⲛⲏ ϣⲟⲟⲡ ⲙ̅ⲡⲉⲕϩⲙ̅ϩⲁⲗ. ⲉϥⲛⲁϣⲁϫⲉ ⲇⲉ ⲉϥⲛⲁϣⲧ̅ ⲉϩⲟⲩⲛ ⲉϩⲣⲁⲕ ⲉⲓⲉ. ⲉⲓⲙⲉ ϫⲉ
  ⲁ ⲧⲕⲁⲕⲓⲁ. ϫⲱⲕ ⲉⲃⲟⲗ ⲛ̅ⲧⲟⲟⲧϥ̅ <span style="color:#b00e23">(ⲏ̅)</span> ⲛⲅ̅ⲉⲓⲣⲉ
  ⲛ̅ⲧⲟⲕ ⲙⲛ̅ ⲡⲉⲕϩⲙ̅ϩⲁⲗ ⲛ̅ⲟⲩⲛⲁ. ϫⲉ ⲛ̅ⲧⲁⲕⲉⲓⲛⲉ ⲉϩⲟⲩⲛ ⲙ̅ⲡⲉⲕϩⲙ̅ϩⲁⲗ ⲛⲙ̅ⲙⲁⲕ ⲉⲩⲇⲓⲁⲑⲩⲕⲏ
  ⲛ̅ⲧⲉ ⲡϫⲟⲉⲓⲥ. ⲁⲩⲱ ⲉϣϫⲉ ⲟⲩⲛ ϫⲓⲛϭⲟⲛⲥ̅ ϫⲓ̈ ⲉϩⲟⲩⲛ ⲉⲡⲉⲕϩⲙ̅ϩⲁⲗ. ⲙⲟⲩⲟⲩⲧ ⲙ̅ⲙⲟⲓ ⲛ̅ⲧⲟⲕ.
  ⲁⲩⲱ ⲉⲧⲃⲉⲟⲩ ⲕⲛⲁϫⲓⲧ. ⲛ̅ⲧⲉⲓϩⲉ ⲉⲣⲁⲧϥ̅ ⲙ̅ⲡⲉⲕⲉⲓⲱⲧ. <span style=
  "color:#b00e23">(ⲑ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲛⲁϥ. ϫⲉ ⲛ̅ⲛⲉ ⲡⲁⲓ̈ ϣⲱⲡⲉ ⲙ̅ⲙⲟⲓ ϫⲉ ϩⲛ̅
  ⲟⲩⲉⲓⲙⲉ ⲉⲓϣⲁⲛⲉⲓⲙⲉ ϫⲉ ⲁ ⲡϫⲓⲛϭⲟⲛⲥ̅ ϫⲱⲕ ⲉⲃⲟⲗ ⲛ̅ⲧⲟⲟⲧϥ̅ ⲙ̅ⲡⲁⲉⲓⲱⲧ. ⲉⲧⲣⲉϥⲉⲓ ⲉϩⲣⲁⲓ̈
  ⲉϫⲱⲕ. ⲉⲛϥ̅ϣⲟⲟⲡ ⲁⲛ ϩⲛ̅ ⲛⲉⲕⲡⲟⲗⲓⲥ. ⲁⲛⲟⲕ ϯⲛⲁⲧⲁⲙⲟⲕ ⲉⲡⲁⲓ̈. <span style=
  "color:#b00e23">(ⲓ̅)</span> ⲡⲉϫⲉ ⲇⲁⲩⲉⲓⲇ ⲛ̅ⲓ̈ⲱⲛⲁⲑⲁⲛ ϫⲉ ⲛⲓⲙ ⲡⲉⲧⲛⲁⲧⲁⲙⲟⲓ ⲉⲡⲁⲓ̈.
  ⲉⲣϣⲁⲛ ⲡⲉⲕⲉⲓⲱⲧ. ⲧⲁⲩⲉ ϣⲁϫⲉ ⲛⲁⲕ ⲉϥⲛⲁϣⲧ̅. <span style=
  "color:#b00e23">(ⲓ̅ⲁ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲛ̅ⲇ̅ⲁ̅ⲇ̅ ϫⲉ ⲙⲟⲟϣⲉ ⲙⲁⲣⲟⲛ ⲉⲃⲟⲗ
  ⲉⲧⲥⲱϣⲉ. ⲁⲩⲱ ⲛ̅ⲧⲟⲟⲩ ⲙ̅ⲡⲉⲥⲛⲁⲩ. ⲁⲩⲃⲱⲕ ⲉⲃⲟⲗ ⲉⲧⲥⲱϣⲉ. <span style=
  "color:#b00e23">(ⲓ̅ⲃ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲛ̅ⲇⲁⲩⲉⲓⲇ. ϫⲉ ⲡϫⲟⲉⲓⲥ ⲡⲛⲟⲩⲧⲉ
  ⲙ̅ⲡⲓⲏ̅ⲗ̅ ⲥⲟⲟⲩⲛ. ϫⲉ ⲇⲓⲁⲛⲁⲕⲣⲓⲛⲉ (sic). ⲏ ϯⲛⲁⲧⲱⲕ ⲉϩⲟⲩⲛ ⲉⲡⲁⲉⲓⲱⲧ. ⲉⲣϣⲁⲛ ⲡⲉⲩⲟⲉⲓϣ
  ϣⲱⲡⲉ ⲛⲁⲁ (sic) ϣⲟⲙⲛ̅ⲧ ⲛ̅ⲥⲟⲡ. ⲁⲩⲱ ⲉϣⲱⲡⲉ ⲁⲩϣⲁϫⲉ ⲛ̅ⲁⲅⲁⲑⲟⲛ ϣⲱⲡⲉ ⲉⲧⲃⲉ ⲇⲁⲩⲉⲓⲇ.
  ϯⲛⲁⲧⲛ̅ⲛⲟⲟⲩ ⲙ̅ⲡⲟⲩⲱ ⲛⲁⲕ ⲉⲃⲟⲗ ⲉⲧⲥⲱϣⲉ. <span style="color:#b00e23">(ⲓ̅ⲅ̅)</span>
  ⲛⲁⲓ̈ ⲇⲉ ⲟⲛ ⲉⲣⲉ ⲡⲛⲟⲩⲧⲉ ⲁⲁⲩ ⲛ̅ⲓ̈ⲱⲛⲁⲑⲁⲛ. ⲁⲩⲱ ⲛⲉⲓ̈ⲕⲟⲟⲩⲉ. ⲉϥⲉⲟⲩⲁϩⲟⲩ ⲉⲣⲟⲓ. ϫⲉ
  ⲙ̅ⲡⲉⲑⲟⲟⲩ ϯⲛⲁⲧⲁⲙⲟⲕ ⲉⲣⲟⲟⲩ ⲛ̅ⲧⲁϭⲟⲗⲡⲟⲩ ⲉⲡⲉⲕⲙⲁⲁϫⲉ. ⲛ̅ⲧⲁϫⲟⲟⲩⲕ ⲉⲃⲟⲗ ⲛⲅ̅ⲃⲱⲕ ϩⲛ̅
  ⲟⲩⲉⲓⲣⲏⲛⲏ. ⲛ̅ⲧⲉ ⲛ̅ϫⲟⲉⲓⲥ ϣⲱⲡⲉ ⲛⲙ̅ⲙⲁⲕ. ⲕⲁⲧⲁ ⲑⲉ ⲉⲛⲉϥϣⲟⲟⲡ ⲙⲛ̅ ⲡⲁⲉⲓⲱⲧ. <span style=
  "color:#b00e23">(ⲓ̅ⲇ̅)</span> ⲁⲩⲱ ⲉⲧⲓ ⲁⲛⲟⲕ ⲉⲓⲟⲛϩ̅. ⲉⲕⲉⲉⲓⲣⲉ ⲛⲙ̅ⲙⲁⲓ ⲛ̅ⲟⲩⲛⲁ. ϩⲛ̅
  ⲟⲩⲙⲟⲩ ⲇⲉ ⲟⲛ ⲉⲓ̈ϣⲁⲛⲙⲟⲩ. <span style="color:#b00e23">(ⲓ̅ⲉ̅)</span> ⲛ̅ⲛⲉⲕϥⲓ̈
  ⲙ̅ⲡⲉⲕⲛⲁ ⲉⲃⲟⲗ ϩⲙ̅ ⲡⲁⲏⲓ̈ ⲛ̅ϣⲁ ⲉⲛⲉϩ. ⲁⲩⲱ ⲉⲣϣⲁⲛ ⲡϫⲟⲉⲓⲥ ϥⲓ̈ ⲙ̅ⲙⲁⲩ ⲛ̅ⲛⲉϫⲁϫⲉ
  ⲛ̅ⲇⲁⲩⲉⲓⲇ. ⲡⲟⲩⲁ ⲡⲟⲩⲁ ⲉⲃⲟⲗ ϩⲓ̈ϫⲙ̅ ⲡϩⲟ ⲙ̅ⲡⲕⲁϩ. <span style=
  "color:#b00e23">(ⲓ̅ⲋ̅)</span> ⲛ̅ⲛⲉⲩϥⲓ̈ ⲙ̅ⲙⲁⲩ ⲙ̅ⲡⲣⲁⲛ ⲛ̅ⲓ̈ⲱⲛⲁⲑⲁⲛ ⲉⲃⲟⲗ ϩⲙ̅ ⲡⲏⲓ̈
  ⲛ̅ⲇⲁⲩⲉⲓⲇ. ⲁⲩⲱ ⲉⲣⲉ ⲡϫⲟⲉⲓⲥ ⲕⲱⲧⲉ ⲛ̅ⲧⲟⲟⲧϥ̅ ⲛ̅ⲇ̅ⲁ̅ⲇ̅ ⲛ̅ⲥⲁ ⲛⲉϥϫⲁϫⲉ. <span style=
  "color:#b00e23">(ⲓ̅ⲍ̅)</span> ⲓ̈ⲱⲛⲁⲑⲁⲛ ⲇⲉ ⲟⲛ ⲁϥⲟⲩⲱϩ ⲉⲧⲟⲟⲧϥ̅ ⲉⲱⲣⲕ̅ ⲛ̅ⲇⲁⲩⲉⲓⲇ.
  ⲉⲃⲟⲗ ϫⲉ ϥⲙⲉ ⲙ̅ⲙⲟϥ ⲁⲩⲱ ⲁϥⲙⲉⲣⲉ ⲧⲉⲯⲩⲭⲏ ⲙ̅ⲡⲉⲧⲙⲉ ⲙ̅ⲙⲟϥ. <span style=
  "color:#b00e23">(ⲓ̅ⲏ̅)</span> ⲉⲣⲉ ⲓ̈ⲱⲛⲁⲑⲁⲛ ϫⲱ ⲙ̅ⲙⲟⲥ ⲛⲁϥ ϫⲉ ⲣⲁⲥⲧⲉ ⲡⲉ ⲥⲟⲩⲁ
  ⲙ̅ⲡⲉⲃⲟⲧ. ⲁⲩⲱ ⲥⲉⲛⲁϣⲓⲛⲉ ϫⲉ ⲥⲉⲛⲁϯϩⲧⲏⲩ ⲉⲧⲉⲕⲕⲁⲑⲉⲇⲣⲁ. <span style=
  "color:#b00e23">(ⲓ̅ⲑ̅)</span> ⲉⲧⲣⲉⲕⲉⲣ ⲙⲉϩϣⲟⲙⲛ̅ⲧ ⲉⲕϩⲙⲟⲟⲥ ⲉϩⲣⲁⲓ̈. ⲉⲕⲉⲉⲓ ⲉϩⲣⲁⲓ̈
  ⲉⲡⲉⲕⲙⲁ. ⲡⲉⲛⲧⲁⲕϩⲟⲡⲕ̅ ⲛ̅ϩⲏⲧϥ̅. ϩⲙ̅ ⲡⲉϩⲟⲟⲩ ⲛ̅ⲧⲉⲣⲅⲁⲥⲓⲁ. ⲛⲅ̅ϩⲙⲟⲟⲥ ⲉϩⲣⲁⲓ̈ ϩⲁⲧⲉⲙ
  ⲡⲓ̈ⲉⲣⲕⲁⲃ ⲉⲧⲙ̅ⲙⲁⲩ. <span style="color:#b00e23">(ⲕ̅)</span> ⲁⲛⲟⲕ ϯⲛⲁⲟⲩⲁϩⲙⲉⲧ
  ⲛ̅ϣⲟⲙⲛ̅ⲧ ⲛ̅ⲥⲟⲡ. ⲉⲓⲛⲟⲩϫⲉ ⲉⲃⲟⲗ ⲛ̅ⲛⲉⲥⲟⲧⲉ ⲉⲓⲛⲟⲩϫⲉ ⲙ̅ⲙⲟⲟⲩ ⲉⲁⲣⲙⲁⲇⲇⲁⲣⲓⲙ.
  <span style="color:#b00e23">(ⲕ̅ⲁ̅)</span> ⲁⲩⲱ ⲉⲓⲥ ϩⲏⲏⲧⲉ ⲡⲁϩⲙ̅ϩⲁⲗ. ϯⲛⲁⲟⲩⲁⲧⲃⲉϥ
  ⲉⲃⲟⲗ ⲉⲓϫⲱ ⲙ̅ⲙⲟⲥ. ϫⲉ ⲁⲙⲟⲩ ⲛⲅ̅ⲛⲁⲩ ⲉⲛⲁⲓ̈ (sic). ⲉⲛⲥⲟⲧⲉ. ⲁⲩⲱ ⲉⲓϣⲁⲛϣⲁϫⲉ. ⲙⲛ̅ ⲡϣⲏⲣⲉ
  ϣⲏⲙ ⲉⲓϫⲱ ⲙ̅ⲙⲟⲥ. ϫⲉ ⲉⲣⲉ ⲡⲥⲟⲧⲉ ϩⲓ ⲡⲓ̈ⲥⲁ ⲙ̅ⲙⲟⲕ. ⲁⲩⲱ ⲡⲉⲓⲕⲉⲥⲁ. ϫⲓ̈ⲧⲥ̅ ⲛⲅ̅ⲉⲓ.
  ⲉⲓⲉⲧⲱⲟⲩⲛ ⲛⲅ̅ⲉⲓ ϫⲉ ϯⲣⲏⲛⲏ ϣⲟⲟⲡ ⲛⲁⲕ. ⲁⲩⲱ ⲙⲛ̅ ϣⲁϫⲉ ϣⲟⲟⲡ ⲉϥϩⲟⲟⲩ ⲉⲧⲃⲏⲏⲧⲕ̅ ⲉⲓⲥ
  ⲡϫⲟⲉⲓⲥ ⲟⲛϩ̅. <span style="color:#b00e23">(ⲕ̅ⲃ̅)</span> ⲛⲉⲓϣⲁϫⲉ ⲇⲉ ⲉⲓϣⲁⲛϫⲟⲟⲩ
  ⲙ̅ⲡϩⲙ̅ϩⲁⲗ. ϫⲉ ⲉⲣⲉ ⲡⲥⲟⲧⲉ. ϩⲓ ⲡⲓ̈ⲥⲁ ⲙ̅ⲙⲟⲕ. ⲁⲩⲱ ⲥⲟⲩⲏⲩ ⲙ̅ⲙⲟⲕ. ⲉⲓⲉⲧⲱⲟⲩⲛ ⲛⲅ̅ⲃⲱⲗ ϫⲉ
  ⲁ ⲡϫⲟⲉⲓⲥ ϫⲟⲟⲩⲕ ⲉⲃⲱⲕ. <span style="color:#b00e23">(ⲕ̅ⲅ̅)</span> ⲁⲩⲱ ⲉⲧⲃⲉ ⲡϣⲁϫⲉ
  ⲛ̅ⲧⲁⲛϫⲟⲟϥ ⲁⲛⲟⲕ ⲛⲙ̅ⲙⲁⲕ. ⲉⲓⲥ ⲡϫⲟⲉⲓⲥ ⲟ ⲙ̅ⲙⲉⲧⲣⲉ ϩⲛ̅ ⲧⲁⲙⲏⲧⲉ ⲙⲛ̅ ⲧⲉⲕⲙⲏⲧⲉ. ⲛ̅ϣⲁ
  ⲉⲛⲉϩ. <span style="color:#b00e23">(ⲕ̅ⲇ̅)</span> ⲇ̅ⲁ̅ⲇ̅ ⲇⲉ ⲁϥϩⲟⲡϥ̅ ϩⲛ̅ ⲧⲥⲱϣⲉ.
  ϩⲏ ⲇⲉ ⲙ̅ⲡⲉⲃⲟⲧ ⲛ̅ⲧⲉⲣⲉϥϣⲱⲡⲉ. ⲡⲣ̅ⲣⲟ ⲁϥⲃⲱⲕ ⲉϩⲟⲩⲛ ⲉϫⲛ̅ ⲧⲉⲧⲣⲁⲡⲉⲍⲁ ⲉⲟⲩⲱⲙ.
  <span style="color:#b00e23">(ⲕ̅ⲉ̅)</span> ⲁⲩⲱ ⲡⲣ̅ⲣⲟ ⲁϥϩⲙⲟⲟⲥ ϩⲓϫⲛ̅ ⲧⲉϥⲕⲁⲑⲉⲇⲣⲁ.
  ⲛ̅ⲑⲉ ⲛ̅ϣⲁϥⲁⲁⲥ ⲇⲉ. ⲙ̅ⲡⲥⲟⲡ ⲉϣⲁϥϩⲙⲟⲟⲥ ϩⲓϫⲛ̅ ⲧⲕⲁⲑⲉⲇⲣⲁ ϩⲁⲧⲉ (sic) ⲧϫⲟ. ⲁⲩⲱ
  ⲓ̈ⲱⲛⲁⲑⲁⲛ ⲁϥϩⲙⲟⲟⲥ ϩⲓϩⲏ ⲙ̅ⲙⲟϥ. ⲛ̅ⲥⲁ ⲟⲩⲛⲁⲙ. ⲁⲃⲉⲛⲛⲏⲣ ϩⲱⲱϥ. ⲁϥϩⲙⲟⲟⲥ ⲛ̅ⲥⲁ ϩⲃⲟⲩⲣ
  ⲙ̅ⲡⲣ̅ⲣⲟ. ⲡⲙⲁ ⲛⲉϩⲙⲟⲟⲥ ⲇⲉ ⲛ̅ⲇ̅ⲁ̅ⲇ̅ ⲁϥϯϩⲧⲏϥ ⲉⲣⲟϥ. <span style=
  "color:#b00e23">(ⲕ̅ⲋ̅)</span> ⲁⲩⲱ ⲙ̅ⲡⲉ ⲥⲁⲟⲩⲗ ϫⲉ ⲗⲁⲁⲩ ⲛ̅ϣⲁϫⲉ. ϩⲙ̅ ⲡⲉϩⲟⲟⲩ
  ⲉⲧⲙ̅ⲙⲁⲩ. ϫⲉ ⲛ̅ⲧⲁϥϫⲟⲟⲥ. ϫⲉ ⲙⲉϣⲁⲕ. ⲟⲩⲧⲱϣ ⲛ̅ϫⲱϩⲙ̅. ⲡⲉ ⲛ̅ⲧⲁϥϣⲱⲡⲉ ⲙ̅ⲙⲟϥ. ⲉⲧⲓ
  ⲉϥϣⲟⲟⲡ ϩⲙ ⲡϫⲱϩⲙ̅ ⲙ̅ⲡⲁⲧⲉϥⲉⲓⲁⲁϥ ⲉⲃⲟⲗ. <span style="color:#b00e23">(ⲕ̅ⲍ̅)</span>
  ⲁⲥϣⲱⲡⲉ ⲇⲉ ⲙ̅ⲡⲉϥⲣⲁⲥⲧⲉ. ⲙ̅ⲡⲙⲉϩϩⲟⲟⲩ ⲥⲛⲁⲩ ⲙ̅ⲡⲉⲃⲟⲧ. ⲁⲩϯϩⲧⲏⲩ ⲉⲡⲙⲁ ⲛ̅ⲇ̅ⲁ̅ⲇ̅ ⲡⲉϫⲉ
  ⲥⲁⲟⲩⲗ ⲛ̅ⲓ̈ⲱⲛⲁⲑⲁⲛ ⲡⲉϥϣⲏⲣⲉ. ϫⲉ ⲉⲧⲃⲉ ⲟⲩ ⲣⲱ ⲙ̅ⲡⲉ ⲡϣⲏⲣⲉ ⲛ̅ⲓ̈ⲉⲥⲥⲁⲓ. ⲉⲓ ⲛ̅ⲥⲁϥ ⲙⲛ̅
  ⲡⲟⲟⲩ ⲉϩⲙⲟⲟⲥ. ⲉⲧⲉⲧⲣⲁⲡⲉⲍⲁ. ⲉⲟⲩⲱⲙ. <span style="color:#b00e23">(ⲕ̅ⲏ̅)</span>
  ⲓ̈ⲱⲛⲁⲑⲁⲛ ⲇⲉ ⲁϥⲣ̅ⲟⲩⲱ ⲛ̅ⲥⲁⲟⲩⲗ ⲉϥϫⲱ ⲙ̅ⲙⲟⲥ. ϫⲉ ⲇⲁⲩⲉⲓⲇ ⲁϥⲁⲝⲓⲟⲩ ⲙ̅ⲙⲟⲓ. ⲉⲧⲣⲉϥⲃⲱⲕ
  ⲉϩⲣⲁⲓ̈ ϣⲁ ⲃⲏⲑⲗⲉⲉⲙ ⲧⲉϥⲡⲟⲗⲓⲥ <span style="color:#b00e23">(ⲕ̅ⲑ̅)</span> ⲉϥϫⲱ
  ⲙ̅ⲙⲟⲥ ⲛⲁⲓ. ϫⲉ ⲕⲁⲁⲧ ⲛ̅ⲧⲁⲃⲱⲕ ⲙ̅ⲡⲟⲟⲩ. ϫⲉ ⲟⲩⲑⲩⲥⲓⲁ ⲧⲉⲧⲛⲁϣⲱⲡⲉ. ⲛ̅ⲧⲉⲫⲩⲗⲏ ϩⲛ̅ ⲧⲡⲟⲗⲓⲥ.
  ⲁⲩⲱ ⲛⲁⲥⲛⲏⲩ ϩⲱⲛ ⲉⲧⲟⲟⲧ ⲉⲧⲃⲉ ⲡⲁⲓ̈. ⲧⲉⲛⲟⲩ ϭⲉ ⲉϣⲱⲡⲉ ⲁⲓϭⲉⲛ ⲭⲁⲣⲓⲥ ⲛⲁϩⲣⲁⲕ ⲉⲓⲉ ϯⲛⲁⲧⲱϣ
  ⲉⲃⲱⲕ. ⲛ̅ⲧⲁⲛⲁⲩ ⲉⲛⲁⲥⲛⲏⲩ. ⲉⲧⲃⲉ ⲡⲁⲓ̈. ⲙ̅ⲡⲉϥϩⲙⲟⲟⲥ ⲉⲧⲉⲧⲣⲁⲡⲉⲍⲁ ⲙ̅ⲡⲣ̅ⲣⲟ. <span style=
  "color:#b00e23">(ⲗ̅)</span> ⲁⲩⲱ ⲥⲁⲟⲩⲗ ⲁϥϭⲱⲛⲧ̅ ⲉⲙⲁⲧⲉ ϩⲛ̅ ⲟⲩⲟⲣⲅⲏ ⲉⲓ̈ⲱⲛⲁⲑⲁⲛ.
  ⲡⲉϫⲁϥ ⲉϩⲟⲩⲛ ⲉϩⲣⲁϥ. ϫⲉ ⲡϣⲏⲣⲉ ⲛ̅ⲛⲉϩⲓ̈ⲟⲙⲉ ⲉⲧⲛⲏϫ ⲉⲃⲟⲗ. ⲙⲏ ⲛ̅ϯⲥⲟⲟⲩⲛ ⲅⲁⲣ ⲁⲛ ϫⲉ
  ⲛ̅ⲧⲟⲕ ⲕⲟ ⲛ̅ϣⲃⲏⲣ ⲉⲡϣⲏⲣⲉ ⲛ̅ⲓ̈ⲉⲥⲥⲁⲓ. ⲉⲩϣⲓ̈ⲡⲉ ⲛⲁⲕ. ⲁⲩⲱ ⲉⲩϣⲓ̈ⲡⲉ ⲙ̅ⲡϭⲱⲗⲡ̅ ⲉⲃⲟⲗ
  ⲛ̅ⲧⲉⲕⲙⲁⲁⲩ. <span style="color:#b00e23">(ⲗ̅ⲁ̅)</span> ϫⲉ ⲛⲉϩⲟⲟⲩ ⲧⲏⲣⲟⲩ ⲉⲣⲉ
  ⲡϣⲏⲣⲉ ⲛ̅ⲓ̈ⲉⲥⲥⲁⲓ. ⲛⲁⲁⲁⲩ ⲉϥⲟⲛϩ̅ ϩⲓ̈ϫⲙ̅ ⲡⲕⲁϩ. ⲛⲅ̅ⲛⲁⲥⲁⲁϩⲉ ⲁⲛ ⲛ̅ⲧⲟⲕ ⲙⲛ̅
  ⲧⲉⲕⲙⲛ̅ⲧⲣ̅ⲣⲟ. ⲧⲉⲛⲟⲩ ϭⲉ ϫⲟⲟⲩ ⲉⲧⲣⲉⲩⲉⲛ ⲡϣⲏⲣⲉ ϣⲏⲙ. ϫⲉ ⲡⲁⲓ̈ ⲟⲩϣⲏⲣⲉ ⲡⲉ ⲉϥⲙ̅ⲡϣⲁ
  ⲙ̅ⲡⲙⲟⲩ. <span style="color:#b00e23">(ⲗ̅ⲃ̅)</span> ⲁⲩⲱ ⲓ̈ⲱⲛⲁⲑⲁⲛ ⲁϥⲟⲩⲱϣⲃ̅ ⲉϥϫⲱ
  ⲙ̅ⲙⲟⲥ ⲙ̅ⲡⲉϥⲉⲓⲱⲧ ϫⲉ ⲉⲧⲃⲉ ⲟⲩ ⲉϥⲛⲁⲙⲟⲩ. ⲟⲩ ⲡⲉ ⲡⲛⲟⲃⲉ ⲛ̅ⲧⲁϥⲁⲁϥ. <span style=
  "color:#b00e23">(ⲗ̅ⲅ̅)</span> ⲁⲩⲱ ⲥⲁⲟⲩⲗ ⲁϥϥⲓ̈ ⲉϩⲣⲁⲓ̈ ⲛ̅ⲧⲉϥⲗⲟⲅⲭⲏ. ⲉⲛⲟϫⲥ̅. ⲛ̅ⲥⲁ
  ⲓ̈ⲱⲛⲁⲑⲁⲛ ⲉⲙⲟⲟⲩⲧϥ̅. ⲓ̈ⲱⲛⲁⲑⲁⲛ ⲇⲉ ⲁϥⲉⲓⲙⲉ ϫⲉ ⲁ ⲧⲕⲁⲕⲓⲁ ϫⲱⲕ ⲉⲃⲟⲗ ⲛ̅ⲧⲟⲟⲧϥ̅ ⲙ̅ⲡⲉϥⲉⲓⲱⲧ
  ⲉⲧⲣⲉϥⲙⲟⲩⲟⲩⲧ ⲛ̅ⲇⲁⲩⲉⲓⲇ. <span style="color:#b00e23">(ⲗ̅ⲇ̅)</span> ⲓ̈ⲱⲛⲁⲑⲁⲛ ⲇⲉ
  ⲁϥⲁⲛⲅϥ̅ ⲉϩⲣⲁⲓ ϩⲓ̈ϫⲛ̅ ⲧⲉⲧⲣⲁⲡⲉⲍⲁ. ϩⲛ̅ ⲧⲟⲣⲅⲏ ⲙ̅ⲡⲉϥϭⲱⲛⲧ̅. ⲉⲙⲡⲉϥϩⲙⲟⲟⲥ ⲉϩⲣⲁⲓ̈ ϩⲙ̅
  ⲡⲉϩⲟⲟⲩ ⲉⲧⲙ̅ⲙⲁⲩ. ⲉⲧⲉ ⲡⲉⲥⲛⲁⲩ ⲡⲉ ⲙ̅ⲡⲉⲃⲟⲧ. ⲉⲟⲩⲉⲙ ⲟⲉⲓⲕ ⲙⲛ̅ ⲡⲉϥⲉⲓⲱⲧ. ⲉⲃⲟⲗ ϫⲉ
  ⲁϥⲟⲩⲱⲗⲥ̅ ⲛ̅ϩⲏⲧ ⲉϫⲛ̅ ⲇⲁⲩⲉⲓⲇ. ϫⲉ ⲁ ⲧⲕⲁⲕⲓⲁ ⲙ̅ⲡⲉϥⲉⲓⲱⲧ ϫⲱⲕ ⲉⲃⲟⲗ ⲉϫⲱϥ. <span style=
  "color:#b00e23">(ⲗ̅ⲉ̅)</span> ⲁⲥϣⲱⲡⲉ ⲇⲉ ⲉϩⲧⲟⲟⲩⲉ ⲙ̅ⲡⲉϥⲣⲁⲥⲧⲉ. ⲓ̈ⲱⲛⲁⲑⲁⲛ ⲁϥⲃⲱⲕ
  ⲉⲧⲥⲱϣⲉ. ⲕⲁⲧⲁ ⲡⲧⲁⲥⲥⲉ ⲛ̅ⲧⲁϥⲧⲁⲁϥ ⲛ̅ⲇⲁⲩⲉⲓⲇ ϩⲛ̅ ⲟⲩⲙⲉⲧⲙⲛ̅ⲧⲣⲉ. ⲉⲣⲉ ⲟⲩϩⲙ̅ϩⲁⲗ ⲕⲟⲩⲓ̈
  ⲛⲙ̅ⲙⲁϥ. <span style="color:#b00e23">(ⲗ̅ⲋ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲙ̅ⲡϩⲙ̅ϩⲁⲗ ϫⲉ
  ⲃⲟϭⲕ̅ ⲛⲅ̅ⲛⲁⲩ ⲛⲁⲓ̈ ⲉⲛⲥⲟⲧⲉ. ⲛ̅ⲧⲁⲓ̈ⲛⲟⲩϫⲉ ⲉⲃⲟⲗ ⲛ̅ϩⲏⲧⲟⲩ. ⲡϩⲙ̅ϩⲁⲗ ⲇⲉ ⲁϥⲡⲱⲧ.
  ⲓ̈ⲱⲛⲁⲑⲁⲛ ⲇⲉ ⲛⲉϥⲛⲉϫ ⲥⲟⲧⲉ. ⲉⲁϥⲡⲁⲣⲁⲗⲁⲥⲥⲉ ⲙ̅ⲙⲟⲥ. <span style=
  "color:#b00e23">(ⲗ̅ⲍ̅)</span> ⲁⲩⲱ ⲡϩⲙ̅ϩⲁⲗ ⲁϥⲓ̈ ⲉϩⲣⲁⲓ. ⲉϫⲙ̅ ⲡⲙⲁ ⲉⲧⲉⲣⲉ ⲡⲥⲟⲧⲉ
  ⲛ̅ϩⲏⲧϥ̅. ⲡⲙⲁ ⲛ̅ⲧⲁ ⲓ̈ⲱⲛⲁⲑⲁⲛ ⲛⲟϫⲥ̅ ⲉⲣⲟϥ ⲁⲩⲱ ⲓ̈ⲱⲛⲁⲑⲁⲛ ⲁϥⲱϣ ⲉⲃⲟⲗ ⲉϥϫⲱ ⲙ̅ⲙⲟⲥ. ϫⲉ
  ⲉⲣⲉ ⲡⲥⲟⲧⲉ ϩⲓ ⲡⲓⲥⲁ ⲙ̅ⲙⲟⲕ. ⲁⲩⲱ ⲥⲟⲩⲏⲩ ⲟⲛ ⲙ̅ⲙⲟⲕ. <span style=
  "color:#b00e23">(ⲗ̅ⲏ̅)</span> ⲓ̈ⲱⲛⲁⲑⲁⲛ ⲇⲉ ⲟⲛ ⲁϥⲱϣ ⲉⲃⲟⲗ. ⲟⲩⲃⲉ ⲡⲉϥϩⲙ̅ϩⲁⲗ ⲉϥⲱϣ
  ⲉⲃⲟⲗ ⲉϥϫⲱ ⲙ̅ⲙⲟⲥ ⲛⲁϥ ϫⲉ ⲧⲁⲭⲏ ⲁⲛⲓⲥⲟⲩ ⲁⲩⲱ ⲛⲅ̅ⲧⲉⲙⲁϩⲉⲣⲁⲧⲕ̅ ⲛ̅ⲗⲁⲁⲩ. ⲁⲩⲱ ⲡϩⲙ̅ϩⲁⲗ
  ⲛ̅{ⲓ}ⲓ̈ⲱⲛⲁⲑⲁⲛ ⲁϥⲕⲉⲧϥ̅ ⲛ̅ⲥⲟⲧⲉ. ⲁϥⲉⲛⲧⲟⲩ ⲉⲣⲁⲧϥ̅ ⲙ̅ⲡⲉϥϫⲟⲉⲓⲥ. <span style=
  "color:#b00e23">(ⲗ̅ⲑ̅)</span> ⲡϩⲙ̅ϩⲁⲗ ⲇⲉ ⲛⲉϥⲥⲟⲟⲩⲛ ⲁⲛ ⲛ̅ⲗⲁⲁⲩ ⲛ̅ϩⲱⲃ. ⲛ̅ⲥⲁ
  ⲓ̈ⲱⲛⲁⲑⲁⲛ ⲙⲛ̅ ⲇⲁⲩⲉⲓⲇ. ⲛ̅ⲧⲟⲟⲩ ⲉⲧⲥⲟⲟⲩⲛ ⲙ̅ⲡⲉⲩϣⲁϫⲉ. <span style=
  "color:#b00e23">(ⲙ̅)</span> ⲓ̈ⲱⲛⲁⲑⲁⲛ ⲇⲉ ⲁϥⲧⲁⲗⲉ ⲛⲉϥϩⲛⲁⲁⲩ ⲉϫⲉⲙ ⲡⲉϥϩⲙ̅ϩⲁⲗ. ⲡⲉϫⲁϥ
  ⲛⲁϥ ϫⲉ ⲙⲟⲟϣⲉ ⲛⲅ̅ⲃⲱⲕ ⲉϩⲟⲩⲛ ⲉⲧⲡⲟⲗⲓⲥ. <span style="color:#b00e23">(ⲙ̅ⲁ̅)</span>
  ⲡϩⲙ̅ϩⲁⲗ ⲇⲉ ⲛ̅ⲧⲉⲣⲉϥⲣ̅ ⲡϩⲟⲩⲛ ⲛ̅ⲧⲡⲟⲗⲓⲥ. ⲇⲁⲩⲉⲓⲇ ⲁϥⲧⲱⲟⲩⲛ ⲁϥⲉⲓ ⲉⲃⲟⲗ ϩⲙ̅ ⲡⲙⲁ
  ⲉⲛⲉϥⲉⲛϩⲏⲧϥ. ⲁϥⲡⲁϩⲧϥ̅ ϩⲓϫⲙ̅ ⲡⲉϥϩⲟ. ⲁϥⲟⲩⲱϣⲧ̅ ⲛⲁϥ ⲛ̅ϣⲟⲙⲛ̅ⲧ ⲛ̅ⲥⲟⲡ. ⲁⲩⲱ ⲁⲩϯⲡⲉⲓ
  ⲉⲣⲉⲛ̅ⲛⲉⲩⲉⲣⲏⲩ. ⲁⲩⲣⲓ̈ⲙⲉ ⲟⲛ ⲉϩⲟⲩⲛ ⲉⲛⲉⲩⲉⲣⲏⲩ. ϣⲁ ⲟⲩⲛⲟϭ ⲛ̅ⲕⲁⲩ. <span style=
  "color:#b00e23">(ⲙ̅ⲃ̅)</span> ⲡⲉϫⲉ ⲓ̈ⲱⲛⲁⲑⲁⲛ ⲛ̅ⲇⲁⲩⲉⲓⲇ. ϫⲉ ⲃⲱⲕ ϩⲛ ⲟⲩⲉⲓⲣⲏⲛⲏ. ⲁⲩⲱ
  ⲕⲁⲧⲁ ⲑⲉ ⲛ̅ⲧⲁⲛⲱⲣⲕ̅ ⲛ̅ⲛⲉⲛⲉⲣⲏⲩ ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ. ⲉⲛϫⲱ ⲙ̅ⲙⲟⲥ ϫⲉ ⲡϫⲟⲉⲓⲥ ⲉϥⲉϣⲱⲡⲉ
  ⲙ̅ⲙⲛ̅ⲧⲣⲉ ϩⲛ ⲧⲁⲙⲏⲧⲉ ⲛⲙ̅ⲙⲁⲕ. ⲁⲩⲱ ϩⲛ̅ ⲧⲙⲏⲧⲉ ⲙ̅ⲡⲉⲕⲥⲡⲉⲣⲙⲁ. ⲁⲩⲱ ϩⲛ̅ ⲧⲙⲏⲧⲉ
  ⲙ̅ⲡⲁⲥⲡⲉⲣⲙⲁ ⲛ̅ϣⲁ ⲉⲛⲉϩ. ⲉϥⲉϣⲱⲡⲉ ⲟⲛ ⲉϥⲟ ⲙ̅ⲙⲉⲧⲣⲉ. <span style=
  "color:#b00e23">(ⲙ̅ⲅ̅)</span> <span style="color:#05537d">​(21:1)</span> ⲁⲩⲱ
  ⲇ̅ⲁ̅ⲇ̅ ⲁϥⲧⲱⲟⲩⲛ ⲁϥⲙⲟⲟϣⲉ.
  <h3 id="first_samuel21">21</h3><span style="color:#b00e23">(ⲁ̅)</span>
  <span style="color:#05537d">​(2)</span> ⲓ̈ⲱⲛⲁⲑⲁⲛ ϩⲱⲱϥ ⲁϥⲃⲱⲕ ⲉϩⲟⲩⲛ ⲉⲧⲡⲟⲗⲓⲥ.
  ⲇ̅ⲁ̅ⲇ̅ ⲇⲉ ⲁϥⲓ̈ ⲉϩⲣⲁⲓ ⲉⲛⲟⲉⲙⲁ. ⲉⲣⲁⲧϥ̅ ⲛ̅ⲁⲭⲓⲙⲉⲗⲉⲭ ⲡⲟⲩⲏⲏⲃ. ⲁⲭⲓⲙⲉⲗⲉⲭ ⲇⲉ ⲁϥⲉⲓⲱⲣⲙ̅
  ⲛ̅ⲧⲉⲣⲉϥⲉⲓ ⲉϩⲟⲩⲛ ⲉϩⲣⲁϥ. ⲡⲉϫⲁϥ ⲛⲁϥ ϫⲉ ⲉⲧⲃⲉ ⲟⲩ ⲉⲕⲙⲟⲟϣⲉ ⲙⲁⲩⲁⲁⲕ. ⲉⲙⲛ̅ ϭⲉⲗⲁⲁⲩ ⲙⲟⲟϣⲉ
  ⲛⲙ̅ⲙⲁⲕ. <span style="color:#b00e23">(ⲃ̅)</span> <span style=
  "color:#05537d">​(3)</span> ⲡⲉϫⲉ ⲇⲁⲩⲉⲓⲇ ⲉϩⲟⲩⲛ ϩⲙ̅ ⲡⲟⲩⲏⲏⲃ. ϫⲉ ⲡⲣ̅ⲣⲟ ⲡⲉ
  ⲛ̅ⲧⲁϥⲟⲩⲉϩⲥⲁϩⲛⲉ ⲛⲁⲓ̈ ⲛ̅ⲟⲩϣⲁϫⲉ ⲙ̅ⲡⲟⲟⲩ. ⲁϥϫⲟⲟⲥ ⲉϩⲟⲩⲛ ⲉϩⲣⲁⲓ̈. ϫⲉ ⲙ̅ⲡⲉⲣⲧⲣⲉ ⲗⲁⲁⲩ
  ⲉⲓⲙⲉ ⲉⲡϣⲁϫⲉ. ⲡⲉϯⲛⲁϫⲟⲟⲩⲕ ⲁⲛⲟⲕ ⲉⲧⲃⲏⲏⲧϥ̅. ⲁⲩⲱ ⲡⲉⲛⲧⲁⲓ̈ϩⲱⲛ ⲉⲧⲟⲟⲧⲕ̅ ⲉⲧⲃⲏⲏⲧϥ̅. ⲁⲩⲱ
  ⲛ̅ϣⲏⲣⲉ ϣⲏⲙ. ⲁⲓⲉⲣⲙⲉⲧⲣⲉ ⲛⲁⲩ ϩⲙ̅ ⲡⲙⲁ ⲉϣⲁⲩⲙⲟⲩⲧⲉ ⲉⲣⲟϥ ϫⲉ ⲡⲡⲓⲥⲧⲟⲥ ⲙ̅ⲡⲛⲟⲩⲧⲉ
  ⲫⲉⲗⲗⲁⲛⲓⲙ. ⲛⲉⲙⲱⲛⲓⲙ. <span style="color:#b00e23">(ⲅ̅)</span> <span style=
  "color:#05537d">​(4)</span> ⲧⲉⲛⲟⲩ ϭⲉ ⲉϣⲱⲡⲉ ⲟⲩⲉⲛ ϯⲟⲩ ⲛ̅ⲟⲉⲓⲕ. ⲉⲣⲉ ⲧⲟⲟⲧⲕ̅ ϯ
  ⲙ̅ⲡⲉⲧⲉⲕⲛⲁϩⲉ ⲉⲣⲟϥ ⲉϩⲣⲁⲓ̈ ⲉⲧⲟⲟⲧ. <span style="color:#b00e23">(ⲇ̅)</span>
  <span style="color:#05537d">​(5)</span> ⲡⲟⲩⲏⲏⲃ ⲇⲉ ⲁϥⲟⲩⲱϣⲃ ⲉϥϫⲱ ⲙ̅ⲙⲟⲥ. ϫⲉ ⲙⲛ̅
  ⲟⲉⲓⲕ ⲉϥϫⲁϩⲙ̅ ⲉⲣⲉ ⲧⲟⲟⲧⲛ̅. ⲛ̅ⲥⲁ ⲛⲉⲟⲉⲓⲕ ⲉⲧⲟⲩⲁⲁⲃ ⲛ̅ⲧⲉⲡⲣⲟⲑⲩⲥⲓⲥ. ⲉϣⲱⲡⲉ ϭⲉ ⲛ̅ϣⲏⲣⲉ
  ϣⲏⲙ ⲥⲉⲧⲃⲃⲏⲩ ⲉⲥϩⲓⲙⲉ. ⲉⲩⲉϣⲟⲩⲱⲙ ⲛ̅ϩⲏⲧⲟⲩ <span style="color:#b00e23">(ⲉ̅)</span>
  <span style="color:#05537d">​(6)</span> ⲇⲁⲩⲉⲓⲇ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ
  ⲙ̅ⲡⲟⲩⲏⲏⲃ. ϫⲉ ⲁϩⲉ. ⲁⲛⲥⲁϩⲱⲱⲛ ⲉⲃⲟⲗ ⲛ̅ⲥϩⲓⲙⲉ ⲛ̅ϫⲓⲛ ⲥⲁϥ. ⲁⲩⲱ ⲛ̅ϫⲓⲛ ϣⲙⲛ̅ⲧ ⲙ̅ⲡⲟⲟⲩ.
  ϩⲙ̅ ⲡⲧⲣⲉⲛⲧⲁⲁⲛ ⲉⲃⲟⲗ ⲉⲧⲉϩⲓ̈ⲏ. ⲁ ⲛ̅ϣⲏⲣⲉ ϣⲏⲙ ⲧⲏⲣⲟⲩ ⲧⲃ̅ⲃⲟⲟⲩ. ⲁⲩⲱ ⲧⲉϩⲓ̈ⲏ ⲉⲧⲉⲕϣⲁϫⲉ
  ⲉⲣⲟⲥ ⲥϫⲁϩⲙ̅. ⲙ̅ⲡⲟⲟⲩ ⲇⲉ ⲉⲥⲛⲁⲧⲃ̅ⲃⲟ ⲉⲧⲃⲉ ⲛⲁⲥⲕⲏⲩⲉ. <span style=
  "color:#b00e23">(ⲋ̅)</span> <span style="color:#05537d">​(7)</span> ⲁⲩⲱ
  ⲁⲭⲓⲙⲉⲗⲉⲭ ⲡⲁⲣⲭⲓⲉⲣⲉⲩⲥ. ⲁϥϯ ⲛⲁϥ ⲛ̅ⲛⲉⲟⲉⲓⲕ ⲛ̅ⲧⲉⲡⲣⲟⲑⲉⲥⲓⲥ. ⲉⲙⲛ̅ ϭⲉⲟⲉⲓⲕ ⲙ̅ⲙⲁⲩ ⲛ̅ⲥⲁ
  ⲛⲉⲧⲕⲏ ⲉϩⲣⲁⲓ̈ ϩⲓ̈ⲑⲏ ⲙ̅ⲡϫⲟⲉⲓⲥ. ⲉⲧⲉ ⲡⲟⲉⲓⲕ ⲡⲉ. ⲛ̅ⲧⲁⲩϥⲓ̈ⲧϥ ϩⲓ̈ⲑⲏ ⲙ̅ⲙⲟϥ. ⲉⲕⲁ ⲕⲉⲟⲩⲁ
  ⲉϩⲣⲁⲓ̈ ⲉϥϩⲏⲙ. ⲏ ⲉϥⲣⲟⲟⲩⲧ ⲙ̅ⲡⲉϩⲟⲟⲩ ⲛ̅ⲧⲁϥϫⲓ̈ⲧⲟⲩ. <span style=
  "color:#b00e23">(ⲍ̅)</span> <span style="color:#05537d">​(8)</span> ⲛⲉⲣⲉ ⲟⲩⲁ
  ⲇⲉ ⲛ̅ⲛⲉϩⲙ̅ϩⲁⲗ ⲛ̅ⲥⲁⲟⲩⲗ ⲙ̅ⲙⲁⲩ. ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ ⲉϥϭⲏⲡ. ⲉⲙⲛ̅ⲧϥ̅ ⲡⲁⲣⲣⲏⲥⲓⲁ ⲙ̅ⲙⲁⲩ
  ⲛⲁϩⲣⲁϥ ⲙ̅ⲡⲉϥϫⲟⲉⲓⲥ ⲉⲡⲉϥⲣⲁⲛ ⲡⲉ ⲇⲱⲏⲕ. ⲡⲓⲇⲟⲩⲙⲁⲓⲟⲥ. ⲉϥⲙⲟⲟⲛⲉ ⲛ̅ⲛⲉⲙⲁⲥⲡⲟⲣⲕ̅ ⲛ̅ⲥⲁⲟⲩⲗ.
  <span style="color:#b00e23">(ⲏ̅)</span> <span style=
  "color:#05537d">​(9)</span> ⲁⲩⲱ ⲇⲁⲩⲉⲓⲇ ⲡⲉϫⲁϥ ⲛ̅ⲁⲭⲓⲙⲉⲗⲉⲭ. ϫⲉ ⲁⲛⲁⲩ ϫⲉ ⲟⲩⲛ
  ⲟⲩⲗⲟⲅⲭⲏ ϣⲟⲟⲡ ϩⲁ ⲧⲟⲟⲧⲕ ϩⲙ̅ ⲡⲉⲓⲙⲁ ⲏ ⲟⲩⲥⲏϥⲉ. ϫⲉ ⲧⲁⲥⲏϥⲉ. ⲁⲩⲱ ⲛⲁⲥⲕⲏⲩⲉ.
  ⲙ̅ⲡⲓ̈ⲉϣⲉⲛⲧⲟⲩ ⲉⲃⲟⲗ ⲛⲙ̅ⲙⲁⲓ. ⲉⲃⲟⲗ ϫⲉ ⲡϣⲁϫⲉ ⲛ̅ⲧⲁ ⲡⲣ̅ⲣⲟ ϩⲱⲛ ⲙ̅ⲙⲟϥ ⲉⲧⲟⲟⲧ. ϥϣⲟⲟⲡ ϩⲛ̅
  ⲟⲩⲛⲟϭ ⲛ̅ⲟⲩⲉϩⲥⲁϩⲛⲉ. <span style="color:#b00e23">(ⲑ̅)</span> <span style=
  "color:#05537d">​(10)</span> ⲡⲟⲩⲏⲏⲃ ⲇⲉ ⲡⲉϫⲁϥ ⲛⲁϥ. ϫⲉ ⲉⲓⲥ ⲧⲥⲏϥⲉ ⲛ̅ⲅⲟⲗⲓⲁⲑ
  ⲡⲁⲗⲗⲟⲫⲩⲗⲟⲥ. ⲡⲁⲓ̈ ⲛ̅ⲧⲁⲕϩⲟⲧⲃⲉϥ. ϩⲙ̅ ⲡⲉⲓⲙⲁ ⲛ̅ⲉⲙⲁⲑ ⲥⲕⲏ ⲉϩⲣⲁⲓ̈ ⲙ̅ⲡⲉⲓⲙⲁ. ⲁⲩⲱ
  ⲥϭⲗⲉⲙⲗⲱⲙ ⲛ̅ⲟⲩϩⲟⲉⲓⲧⲉ. ⲉϣⲱⲡⲉ ϭⲉ ⲕⲟⲩⲁϣⲥ̅. ϫⲓ̈ⲧⲥ̅. ϫⲉ ⲙⲛ̅ ⲕⲏⲧⲉ. ⲙ̅ⲡⲉⲓⲙⲁ ⲛ̅ⲥⲁ
  ⲧⲁⲓ̈. ⲡⲉϫⲉ ⲇⲁⲩⲉⲓⲇ ⲛⲁϥ ϫⲉ ⲉϣϫⲉ ⲙⲛ̅ ⲕⲏⲧⲉ ⲛ̅ⲥⲁ ⲧⲁⲓ̈. ⲙⲁ ⲛⲁⲓ̈ⲥ <span style=
  "color:#b00e23">(ⲓ̅)</span> <span style="color:#05537d">​(11)</span> ⲁϥⲧⲁⲁⲥ
  ⲛⲁϥ. ⲇⲁⲩⲉⲓⲇ ⲇⲉ ⲁϥⲧⲱⲟⲩⲛ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ. ϩⲁ ⲡϩⲟ ⲛ̅ⲥⲁⲟⲩⲗ. ⲁⲩⲱ ⲇⲁⲩⲉⲓⲇ ⲁϥⲓ̈
  ⲉⲣⲁⲧϥ̅ ⲛ̅ⲁⲭⲟⲩⲥ ⲡⲣ̅ⲣⲟ ⲛ̅ⲅⲉⲑ <span style="color:#b00e23">(ⲓ̅ⲁ̅)</span>
  <span style="color:#05537d">​(12)</span> ⲛ̅ϩⲙ̅ϩⲁⲗ ⲇⲉ ⲛ̅ⲁⲭⲟⲩⲥ ⲡⲉϫⲁⲩ ⲛⲁϥ. ϫⲉ
  ⲙ̅ⲡⲁⲓ̈ ⲁⲛ ⲡⲉ ⲇ̅ⲁ̅ⲇ̅ ⲡⲣ̅ⲣⲟ ⲙ̅ⲡⲕⲁϩ. ⲙⲏ ⲙ̅ⲡⲁⲓ̈ ⲁⲛ ⲡⲉ ⲇⲁⲩⲉⲓⲇ ⲡⲉⲛⲧⲁⲩⲉⲓ ⲉⲃⲟⲗ ϩⲁ
  ⲧⲉϥϩⲏ. ⲛ̅ϭⲓ ⲛⲉϩⲓ̈ⲟⲙⲉ ⲉⲧⲭⲟⲣⲉⲩⲉ ⲉⲩϫⲱ ⲙ̅ⲙⲟⲥ. ϫⲉ ⲥⲁⲟⲩⲗ ⲁϥⲡⲁⲧⲁⲥⲥⲉ ϩⲛ̅ ⲛⲉϥϣⲟ.
  ⲇⲁⲩⲉⲓⲇ ϩⲱⲱϥ ϩⲛ̅ ⲛⲉϥⲧⲃⲁ. <span style="color:#b00e23">(ⲓ̅ⲃ̅)</span>
  <span style="color:#05537d">​(13)</span> ⲇⲁⲩⲉⲓⲇ ⲁϥⲕⲁ ⲛⲉⲓϣⲁϫⲉ ϩⲙ̅ ⲡⲉϥϩⲏⲧ. ⲁⲩⲱ
  ⲁϥⲣ̅ϩⲟⲧⲉ ⲉⲙⲁⲧⲉ ϩⲁⲑⲏ ⲛ̅ⲁⲭⲟⲩⲥ ⲡⲣ̅ⲣⲟ ⲛ̅ⲅⲉⲑ. <span style=
  "color:#b00e23">(ⲓ̅ⲅ̅)</span> <span style="color:#05537d">​(14)</span> ⲁⲩⲱ
  ⲁϥϣⲓ̈ⲃⲉ ⲙ̅ⲡⲉϥⲥⲙⲟⲧ ⲙ̅ⲡⲉϥⲙⲧⲟ ⲉⲃⲟⲗ. ⲁϥϭⲱ ⲉϥⲉϣϭⲁ ϭⲓϫ. ϩⲓ̈ⲣⲉⲛ ⲛⲉⲣⲟ ⲛ̅ⲧⲡⲩⲗⲏ
  ⲛ̅ⲧⲡⲟⲗⲓⲥ. ⲉⲁϥⲣ̅ⲑⲉ ⲛ̅ⲛⲉⲧⲡⲟϣⲥ̅ ⲛ̅ϩⲏⲧ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ. ⲁⲩⲱ ⲛⲉϥϯϭⲗⲁ ⲉⲡⲓⲥⲁ ⲙⲛ̅
  ⲡⲁⲓ̈. ⲙ̅ⲡⲉⲩⲉⲙⲧⲟ ⲉⲃⲟⲗ. ⲉϥϩⲏⲩ ⲉϩⲣⲁⲓ̈ ϩⲓⲣⲉⲛ ⲛⲉⲣⲟ ⲛ̅ⲧⲡⲩⲗⲏ. ⲉⲣⲉ ⲛⲉϥϫⲓ̈ϩ ϣⲟⲩⲟ. ⲉϫⲉⲛ
  ⲧⲉϥⲙⲟⲣⲧ̅. <span style="color:#b00e23">(ⲓ̅ⲇ̅)</span> <span style=
  "color:#05537d">​(15)</span> ⲡⲉϫⲉ ⲁⲭⲟⲩⲥ ⲛ̅ⲛⲉϥϩⲙ̅ϩⲁⲗ. ϫⲉ ϭⲱϣⲧ̅. ⲛ̅ⲧⲉⲧⲛ̅ⲛⲁⲩ
  ⲉⲡⲉⲓⲣⲱⲙⲉ ⲉϥⲡⲟϣⲥ̅ ⲛ̅ϩⲏⲧ. ⲉⲧⲃⲉ ϫⲉ ⲁⲧⲉⲧⲛ̅ⲛ̅ⲧϥ̅ ⲛⲁⲓ ̈ⲉϩⲟⲩⲛ. <span style=
  "color:#b00e23">(ⲓ̅ⲉ̅)</span> <span style="color:#05537d">​(16)</span> ⲏ
  ⲉⲓϣⲁⲁⲧ ⲁⲛⲟⲕ. ⲛ̅ⲣⲱⲙⲉ ⲉϥⲡⲟϣⲥ̅ ⲛ̅ϩⲏⲧ. ⲉⲃⲟⲗ ϫⲉ. ⲁⲧⲉⲧⲛ̅ⲉⲓⲛⲉ ⲙ̅ⲡⲁⲓ̈ ⲉϩⲟⲩⲛ ⲛⲁⲓ̈.
  ⲉⲧⲣⲉϥⲣ̅ ⲛⲉⲓⲥⲙⲟⲧ ⲛⲁϩⲣⲁⲓ̈. ⲡⲁⲓ̈ ⲉϥⲛⲁⲉⲣ ⲡϩⲟⲩⲛ ⲁⲛ ⲛⲏⲓ.
  <h3 id="first_samuel22">22</h3><span style="color:#b00e23">(ⲁ̅)</span> ⲇⲁⲩⲉⲓⲇ
  ⲇⲉ ⲁϥⲙⲟⲟϣⲉ ⲉⲃⲟⲗ. ϩⲙ̅ ⲡⲙⲁ ⲉⲧⲙ̅ⲙⲁⲩ ⲁϥⲛⲟⲩϩⲙ̅ ⲁⲩⲱ ⲁϥⲓ̈ ⲉϩⲣⲁⲓ̈ ⲉⲡⲉⲙϩⲁⲁⲩ ⲛ̅ⲟⲇⲟⲗⲗⲁⲙ.
  ⲛⲉϥⲥⲛⲏⲩ ⲇⲉ ⲁⲩⲥⲱⲧⲙ̅ ⲙⲛ̅ ⲛⲁⲡⲏⲓ̈ ⲙ̅ⲡⲉϥⲉⲓⲱⲧ. ⲁⲩⲱ ⲁⲩⲉⲓ ⲉⲣⲁⲧϥ ⲙ̅ⲡⲙⲁ ⲉⲧⲙ̅ⲙⲁⲩ
  <span style="color:#b00e23">(ⲃ̅)</span> ⲁⲩⲥⲱⲟⲩϩ ⲉϩⲟⲩⲛ ⲉⲣⲟϥ ϩⲙ̅ ⲡⲙⲁ ⲉⲧⲙ̅ⲙⲁⲩ
  ⲛ̅ϭⲓ ⲟⲩⲟⲛ ⲛⲓⲙ ⲉⲧϣⲟⲟⲡ ϩⲛ̅ ϩⲉⲛϩⲱϣ. ⲁⲩⲱ ⲟⲩⲟⲛ ⲛⲓⲙ ⲉϥϫⲱⲟⲩⲉ. ⲁⲩⲱ ⲟⲩⲟⲛ ⲛⲓⲙ ⲉⲛϥⲙ̅ⲧⲟⲛ
  ⲛ̅ϩⲏⲧ ⲁⲛ. ⲁⲩⲱ ⲉϥⲟ ⲛ̅ⲁⲡⲉ ⲉϩⲣⲁⲓ̈ ⲉϫⲱⲟⲩ. ⲁⲩϣⲱⲡⲉ ⲛⲙ̅ⲙⲁϥ ⲛ̅ϭⲓ ⲁϥⲧⲟⲟⲩ ⲛ̅ϣⲉ ⲛ̅ⲣⲱⲙⲉ.
  <span style="color:#b00e23">(ⲅ̅)</span> ⲇ̅ⲁ̅ⲇ̅ ⲇⲉ ⲁϥⲡⲱⲱⲛⲉ ⲉⲃⲟⲗ ϩⲙ̅ ⲡⲙⲁ
  ⲉⲧⲙ̅ⲙⲁⲩ. ⲉϩⲣⲁⲓ̈ ⲉⲙⲁⲥⲏⲫⲁ. ϩⲙ̅ ⲡⲕⲁϩ ⲙ̅ⲙⲱⲁⲃ. ⲡⲉϫⲁϥ ⲙ̅ⲡⲣ̅ⲣⲟ ⲙ̅ⲙⲱⲁⲃ. ϫⲉ ⲙⲁⲣⲉ
  ⲡⲁⲉⲓⲱⲧ ⲙⲛ̅ ⲧⲁⲙⲁⲁⲩ ϭⲱ ϩⲁⲧⲏⲕ. ϣⲁⲛϯⲛⲁⲩ ϫⲉ ⲉⲣⲉ ⲡⲛⲟⲩⲧⲉ ⲛⲁⲣ̅ ⲟⲩ ⲛⲁⲓ̈. <span style=
  "color:#b00e23">(ⲇ̅)</span> ⲁⲩⲱ ⲡϩⲟ ⲙ̅ⲡⲣ̅ⲣⲟ ⲙ̅ⲙⲱⲁⲃ. ⲁϥⲥⲉⲡⲥⲱⲡϥ̅. ⲁϥϭⲱ (sic)
  ϩⲁⲧⲏϥ ⲛ̅ⲛ̅ϩⲟⲟⲩ ⲧⲏⲣⲟⲩ. ⲛ̅ⲧⲁ ⲇⲁⲩⲉⲓⲇ ⲁⲁⲩ ⲉϥⲡⲟϣⲥ̅. <span style=
  "color:#b00e23">(ⲉ̅)</span> ⲁⲩⲱ ⲅⲁⲇ ⲡⲉⲡⲣⲟⲫⲏⲧⲏⲥ ⲡⲉϫⲁϥ ⲛ̅ⲇⲁⲩⲉⲓⲇ. ϫⲉ ⲙ̅ⲡⲉⲣϩⲙⲟⲟⲥ
  ϩⲛ̅ ⲧⲉⲓ̈ⲡⲉⲣⲓⲱⲭⲏ. ⲧⲱⲟⲩⲛ ⲛⲅ̅ⲃⲱⲕ ⲉϩⲣⲁⲓ̈ ⲉⲡⲕⲁϩ ⲛ̅ⲓ̈ⲟⲩⲇⲁ. ⲇⲁⲩⲉⲓⲇ ⲇⲉ ⲁϥⲧⲱⲟⲩⲛ
  ⲁϥⲙⲟⲟϣⲉ. ⲁϥⲓ̈ ⲁϥⲟⲩⲱϩ ϩⲛ̅ ⲟⲩⲡⲟⲗⲓⲥ ϫⲉ ⲥⲁⲣⲓⲭ. <span style=
  "color:#b00e23">(ⲋ̅)</span> ⲥⲁⲟⲩⲗ ⲇⲉ ⲁϥⲥⲱⲧⲙ̅ ϫⲉ ⲁⲩⲉⲓⲙⲉ ⲉⲇⲁⲩⲉⲓⲇ. ⲙⲛ̅ ⲛⲉⲕⲉⲣⲱⲙⲉ
  ⲉⲧⲛ̅ⲙ̅ⲙⲁϥ. ⲁⲩⲱ ⲥⲁⲟⲩⲗ ⲛⲉϥϩⲙⲟⲟⲥ ϩⲙ̅ ⲡⲃⲟⲩⲛⲟⲥ. ϩⲁ ⲧⲥⲉϯⲱϩⲉ ⲉⲧϩⲛ̅ ⲃⲁⲉⲙⲁ. ⲉⲣⲉ
  ⲧⲉϥⲗⲟⲅⲭⲏ ϩⲛ̅ ⲧⲉϥϭⲓϫ. ⲁⲩⲱ ⲛⲉϥϩⲙ̅ϩⲁⲗ ⲧⲏⲣⲟⲩ ⲛⲉⲩⲁϩⲉⲣⲁⲧⲟⲩ ⲙ̅ⲡⲉϥⲙⲧⲟ ⲉⲃⲟⲗ.
  <span style="color:#b00e23">(ⲍ̅)</span> ⲡⲉϫⲉ ⲥⲁⲟⲩⲗ ⲛ̅ⲛⲉϥϩⲙ̅ϩⲁⲗ ⲉⲧⲁϩⲉⲣⲁⲧⲟⲩ
  ⲙ̅ⲡⲉϥⲙⲧⲟ ⲉⲃⲟⲗ. ϫⲉ ⲥⲱⲧⲙ̅ ⲉⲛ̅ϣⲏⲣⲉ ⲛ̅ⲃⲉⲛⲓⲁⲙⲓⲛ. ⲉⲛⲉ ⲛⲁⲙⲉ. ϥⲛⲁϯ ⲛⲏⲧⲛ̅ ⲧⲏⲣⲧⲛ̅ ⲛ̅ϭⲓ
  ⲡϣⲏⲣⲉ ⲛ̅ⲓ̈ⲉⲥⲥⲁⲓ̈ ⲛϩⲉⲛⲥⲱϣⲉ. ⲙⲛ̅ ϩⲉⲛⲙⲁ ⲛ̅ⲉⲗⲟⲟⲗⲉ. ⲁⲩⲱ ⲛ̅ⲧⲱⲧⲛ̅ ⲧⲏⲣⲧⲛ̅. ⲉⲛⲉ
  ϥⲛⲁⲉⲣⲧⲏⲩⲧⲛ̅ ⲛ̅ⲭⲓⲗⲓⲁⲣⲭⲟⲥ. ϩⲓ̈ ϩⲩⲕⲁⲧⲟⲛⲧⲁⲣⲭⲟⲥ. <span style=
  "color:#b00e23">(ⲏ̅)</span> ϫⲉ ⲛ̅ⲧⲱⲧⲛ̅ ⲧⲏⲣⲧⲛ̅. ⲧⲉⲧⲛ̅ⲟ ⲛ̅ⲕⲣⲟϥ ⲉⲣⲟⲓ̈. ⲉⲙⲛ̅ ⲗⲁⲁⲩ
  ⲙ̅ⲙⲱⲧⲛ̅ ⲧⲁⲙⲟ ⲙ̅ⲙⲟⲓ̈. ⲛ̅ⲧⲉⲣⲉ ⲡⲁϣⲏⲣⲉ ⲥⲙⲛ̅ ⲇⲓⲁⲑⲩⲕⲏ ⲙⲛ̅ ⲡϣⲏⲣⲉ ⲛ̅ⲓ̈ⲉⲥⲥⲁⲓ̈. ⲙⲛ̅
  ⲗⲁⲁⲩ ⲛ̅ϩⲏⲧ ⲧⲏⲩⲧⲛ̅ ϫⲏⲃ ⲛ̅ϩⲏⲧ ⲉϩⲣⲁⲓ̈ ⲉϫⲱⲓ̈. ⲉⲧⲣⲉϥⲧⲟⲩⲛⲓ̈ⲁⲧ ⲉⲃⲟⲗ. ϫⲉ ⲁ ⲡⲁϣⲏⲣⲉ
  ⲧⲟⲩⲛⲉⲥ ⲡⲁϩⲙ̅ϩⲁⲗ ⲉϩⲣⲁⲓ̈ ⲉϫⲱⲓ̈ ⲉⲩϫⲁϫⲉ ⲛ̅ⲑⲉ ⲙ̅ⲡⲟⲟⲩ ⲛ̅ϩⲟⲟⲩ <span style=
  "color:#b00e23">(ⲑ̅)</span> ⲁⲩⲱ ⲁϥⲟⲩⲱϣⲃ̅ ⲛ̅ϭⲓ ⲇⲱⲏⲕ ⲡⲓⲇⲟⲩⲙⲁⲓⲟⲥ. ⲡⲉⲧϩⲓ̈ϫⲛ
  ⲛⲉⲙⲁⲥⲡⲟⲣⲕ̅ ⲛ̅ⲥⲁⲟⲩⲗ ⲉϥϫⲱ ⲙ̅ⲙⲟⲥ. ϫⲉ ⲁⲓ̈ⲛⲁⲩ ⲉⲡϣⲏⲣⲉ ⲛ̅ⲓ̈ⲉⲥⲥⲁⲓ̈ ⲉⲁϥⲉⲓ ⲉϩⲣⲁⲓ̈
  ⲉⲛⲟⲏⲙⲁ ⲉⲣⲁⲧϥ̅ ⲛ̅ⲁⲭⲓⲙⲉⲗⲉⲭ ⲡϣⲏⲣⲉ ⲛ̅ⲁⲭⲓⲇⲱⲃ ⲡⲟⲩⲏⲏⲃ. <span style=
  "color:#b00e23">(ⲓ̅)</span> ⲁⲩⲱ ⲁϥϣⲓ̈ⲛⲉ ⲙ̅ⲡⲛⲟⲩⲧⲉ ⲉⲃⲟⲗ ϩⲓ̈ⲧⲟⲟⲧϥ. ⲁⲩⲱ ⲁϥϯ ⲟⲉⲓⲕ
  ⲛⲁϥ. ⲁⲩⲱ ⲧⲥⲏⲃⲉ ⲛ̅ⲅⲟⲗⲓⲁⲑ ⲡⲁⲗⲗⲟⲫⲩⲗⲟⲥ ⲁϥⲧⲁⲁⲥ ⲛⲁϥ. <span style=
  "color:#b00e23">(ⲓ̅ⲁ̅)</span> ⲡⲣ̅ⲣⲟ ⲇⲉ ⲁϥϫⲟⲟⲩ ⲁϥⲙⲟⲩⲧⲉ ⲉⲁⲭⲓⲙⲉⲗⲉⲭ ⲡϣⲏⲣⲉ
  ⲛ̅ⲁⲭⲓⲇⲱⲃ. ⲁⲩⲱ ⲛ̅ϣⲏⲣⲉ ⲧⲏⲣⲟⲩ ⲙ̅ⲡⲉϥⲉⲓⲱⲧ. ⲉⲧⲉ ⲛⲉ ⲟⲩⲏⲏⲃ ⲛⲉ ⲉⲧϩⲛ̅ ⲛⲟⲏⲙⲁ. ⲁⲩⲱ ⲁⲩⲉⲓ
  ⲧⲏⲣⲟⲩ ⲉⲣⲁⲧϥ̅ ⲙ̅ⲡⲣ̅ⲣⲟ. <span style="color:#b00e23">(ⲓ̅ⲃ̅)</span> ⲥⲁⲟⲩⲗ ⲇⲉ
  ⲡⲉϫⲁϥ ⲛⲁϥ ϫⲉ ⲥⲱⲧⲙ̅ ⲉⲣⲟⲓ̈ ⲡⲁϣⲏⲣⲉ ⲡϣⲏⲣⲉ ⲛ̅ⲁⲭⲓⲇⲱⲃ. ⲡⲉϫⲁϥ ϫⲉ ⲉⲓⲥ ϩⲏⲏⲧⲉ ⲁⲛⲟⲕ
  ⲡϫⲟⲉⲓⲥ. ϯⲥⲱⲧⲙ̅ ⲉⲣⲟⲕ ϣⲁϫⲉ. <span style="color:#b00e23">(ⲓ̅ⲅ̅)</span> ⲡⲉϫⲉ
  ⲥⲁⲟⲩⲗ ⲛⲁϥ ϫⲉ ⲉⲧⲃⲉ ⲟⲩ ⲛ̅ⲧⲟⲕ. ⲁⲕϥⲓ̈. ⲙⲛ̅ ⲡϣⲏⲣⲉ ⲛ̅ⲓ̈ⲉⲥⲥⲁⲓ̈ ⲉϯ ⲛⲙ̅ⲙⲁⲓ̈. ⲉⲧⲣⲉⲕϯ
  ⲛⲁϥ ⲛ̅ⲟⲩⲟⲉⲓⲕ. ⲙⲛ̅ ⲟⲩⲥⲏϥⲉ ⲁⲩⲱ ⲉϣⲓ̈ⲛⲉ ⲙ̅ⲡⲛⲟⲩⲧⲉ ⲉⲃⲟⲗ ϩⲓ̈ⲧⲟⲟⲧⲕ. ⲉⲧⲣⲉⲕⲧⲟⲩⲛⲟⲥϥ̅
  ⲛⲁϫⲁϫⲉ ⲉϩⲣⲁⲓ̈ ⲉϫⲱⲓ̈. ⲛ̅ⲑⲉ ⲙ̅ⲡⲟⲟⲩ ⲛ̅ϩⲟⲟⲩ. <span style=
  "color:#b00e23">(ⲓ̅ⲇ̅)</span> ⲡⲟⲩⲏⲏⲃ ⲇⲉ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲙ̅ⲡⲣ̅ⲣⲟ. ϫⲉ ⲛⲓⲙ
  ⲡⲉ ⲡⲕⲉⲟⲩⲁ ⲉⲧⲟ ⲛ̅ϩⲟⲧ ⲛ̅ⲑⲉ ⲛ̅ⲇⲁⲩⲉⲓⲇ ϩⲛ̅ ⲛⲉⲕϩⲙ̅ϩⲁⲗ ⲧⲏⲣⲟⲩ. ⲉⲁϥϫⲓ̈ ⲛ̅ⲧϣⲉⲉⲣⲉ
  ⲙ̅ⲡⲣ̅ⲣⲟ. ⲉϥⲟ ⲛ̅ⲁⲣⲭⲱⲛ ⲉϫⲙ̅ ⲡⲉϥⲙⲏⲏϣⲉ ⲧⲏⲣϥ̅ ⲁⲩⲱ ⲉϥⲱⲉⲓ. ϩⲙ̅ ⲡⲉⲕⲏⲓ̈ ⲧⲏⲣϥ̅.
  <span style="color:#b00e23">(ⲓ̅ⲉ̅)</span> ⲁⲩⲱ ⲉⲛⲉ ⲙ̅ⲡⲟⲟⲩ ⲙ̅ⲙⲁⲧⲉ. ⲡⲉ
  ⲛ̅ⲧⲁⲓ̈ϫⲟⲛⲧ. ⲉϣⲓ̈ⲛⲉ ⲛⲁϥ ⲙ̅ⲡⲛⲟⲩⲧⲉ. ⲙ̅ⲡⲉⲣϭⲱⲛⲧ̅ ⲡⲣ̅ⲣⲟ. ⲁⲩⲱ ⲙ̅ⲡⲉⲣⲧⲣⲉ ⲟⲩϣⲁϫⲉ ⲉⲓ
  ⲉⲃⲟⲗ ϩⲛ̅ ⲣⲱϥ ⲙ̅ⲡⲣ̅ⲣⲟ. ⲉϫⲙ̅ ⲡⲉⲕϩⲙ̅ϩⲁⲗ. ⲁⲩⲱ ⲡⲏⲓ̈ ⲧⲏⲣϥ̅ ⲙ̅ⲡⲁⲉⲓⲱⲧ. ϫⲉ ⲡⲉⲕϩⲙ̅ϩⲁⲗ
  ⲉⲧⲉ ⲁⲛⲟⲕ ⲡⲉ ⲛ̅ϯⲥⲟⲟⲩⲛ ⲁⲛ ⲉϩⲱⲃ ⲛ̅ⲧⲉⲓ̈ⲙⲓ̈ⲛⲉ. ⲟⲩⲇⲉ ϫⲓⲛ ⲟⲩⲕⲟⲩⲓ̈ ⲛ̅ϣⲁϫⲉ ϣⲁ ⲟⲩⲛⲟϭ.
  <span style="color:#b00e23">(ⲓ̅ⲋ̅)</span> ⲡⲣ̅ⲣⲟ ⲇⲉ ⲥⲁⲟⲩⲗ ⲡⲉϫⲁϥ. ϫⲉ ϩⲛ̅ ⲟⲩⲙⲟⲩ.
  ⲕⲛⲁⲙⲟⲩ ⲁⲭⲓⲙⲉⲗⲉⲭ. ⲙⲛ̅ ⲡⲏⲓ̈ ⲙ̅ⲡⲉⲕⲉⲓⲱⲧ. <span style=
  "color:#b00e23">(ⲓ̅ⲍ̅)</span> ⲁⲩⲱ ⲡⲣ̅ⲣⲟ ⲡⲉϫⲁϥ ⲛ̅ⲛⲉⲧⲁϩⲉⲣⲁⲧⲟⲩ ⲙ̅ⲡⲉϥⲃⲟⲗ. ϫⲉ ϯ
  ⲙ̅ⲡⲉⲧⲉⲛⲟⲩⲟⲓ̈ ⲉϩⲟⲩⲛ ⲉⲛⲉⲟⲩⲏⲏⲃ ⲙ̅ⲡϫⲟⲉⲓⲥ ⲛ̅ⲧⲉⲧⲛ̅ⲙⲟⲟⲩⲧⲟⲩ. ϫⲉ ⲧⲟⲟⲧⲟⲩ ⲥⲙⲟⲛⲧ̅ ⲙⲛ̅
  ⲇⲁⲩⲉⲓⲇ. ⲁⲩⲱ ⲛ̅ⲧⲟⲟⲩ ⲁⲩⲉⲓⲙⲉ ϫⲉ ϥⲡⲏⲧ ⲛ̅ⲧⲟⲟⲧ. ⲁⲩⲱ ⲙ̅ⲡⲟⲩⲧⲁⲙⲟⲓ̈. ⲙ̅ⲡⲟⲩⲣϩⲛⲁⲩ ⲇⲉ ⲛ̅ϭⲓ
  ⲛ̅ϩⲙ̅ϩⲁⲗ ⲙ̅ⲡⲣ̅ⲣⲟ ⲉⲉⲛ ⲧⲟⲟⲧⲟⲩ ⲉϫⲛ̅ ⲛⲉⲟⲩⲏⲏⲃ ⲙ̅ⲡϫⲟⲉⲓⲥ ⲉⲙⲟⲟⲧⲟⲩ. <span style=
  "color:#b00e23">(ⲓ̅ⲏ̅)</span> ⲁⲩⲱ ⲡⲣ̅ⲣⲟ ⲡⲉϫⲁϥ ⲛ̅ⲇⲱⲏⲕ ⲡⲓⲇⲟⲩⲙⲁⲓⲟⲥ. ϫⲉ ⲃⲱⲕ
  ⲛ̅ⲧⲟⲕ. ⲛⲅ̅ⲙⲟⲩⲟⲩⲧ ⲛ̅ⲛⲉⲟⲩⲏⲏⲃ. ⲇⲱⲏⲕ ⲇⲉ ⲡⲥⲩⲣⲟⲥ. ⲁϥⲃⲱⲕ ⲁϥⲙⲟⲟⲩⲧⲟⲩ. ⲁⲩⲱ ⲁϥⲙⲟⲩⲟⲩⲧ
  ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ ⲛ̅ϣⲟⲙⲧⲉ ⲛ̅ϣⲉ ϯⲟⲩ ⲛ̅ⲣⲱⲙⲉ. ⲛ̅ⲧⲟⲟⲩ ⲇⲉ ⲧⲏⲣⲟⲩ. ⲉⲩϥⲓ̈ ⲉⲫⲟⲩⲇ.
  <span style="color:#b00e23">(ⲓ̅ⲑ̅)</span> ⲁⲩⲱ ⲛⲱⲏⲙⲁ ⲧⲡⲟⲗⲓⲥ ⲛ̅ⲛⲉⲟⲩⲏⲏⲃ ⲁϥⲧⲁⲕⲟⲥ
  ϩⲛ̅ ⲧⲧⲁⲡⲣⲟ ⲛ̅ⲧⲥⲏϥⲉ. <span style="color:#b00e23">(ⲕ̅)</span> ⲁϥⲟⲩϫⲁⲓ̈ ⲛ̅ϭⲓ
  ⲟⲩϣⲏⲣⲉ ⲛ̅ⲟⲩⲱⲧ. ⲛ̅ⲧⲉ ⲁⲭⲓⲙⲉⲗⲉⲭ ⲡϣⲏⲣⲉ ⲛ̅ⲁⲭⲓⲇⲱⲃ. ⲉⲡⲉϥⲣⲁⲛ ⲡⲉ ⲁⲃⲓⲁⲑⲁⲣ ⲁϥⲡⲱⲧ ⲉⲣⲁⲧϥ̅
  ⲛ̅ⲇⲁⲩⲉⲓⲇ. <span style="color:#b00e23">(ⲕ̅ⲁ̅)</span> ⲁⲩⲱ ⲁⲃⲓⲁⲑⲁⲣ ⲁϥⲧⲁⲙⲉ
  ⲇⲁⲩⲉⲓⲇ. ϫⲉ ⲥⲁⲟⲩⲗ ⲁϥⲙⲟⲩⲟⲩⲧ ⲛ̅ⲛⲉⲟⲩⲏⲏⲃ ⲧⲏⲣⲟⲩ ⲙ̅ⲡϫⲟⲉⲓⲥ. <span style=
  "color:#b00e23">(ⲕ̅ⲃ̅)</span> ⲡⲉϫⲉ ⲇⲁⲩⲉⲓⲇ ⲛ̅ⲁⲃⲓⲁⲑⲁⲣ. ϫⲉ ⲉⲛⲉⲓ̈ⲥⲟⲟⲩⲛ ⲙ̅ⲡⲉϩⲟⲟⲩ
  ⲉⲧⲙ̅ⲙⲁⲩ. ϫⲉ ⲇⲱⲏⲕ ⲡⲓⲇⲟⲩⲙⲁⲓⲟⲥ ⲛⲉϥⲙ̅ⲙⲁⲩ ⲁⲩⲱ ϫⲉ ϥⲛⲁⲧⲁⲙⲉ ⲥⲁⲟⲩⲗ ⲉⲣⲟⲓ̈. ⲁⲛⲟⲕ ⲡⲉ
  ⲡⲉⲇⲓⲟⲥ. ⲛ̅ⲛⲉⲯⲩⲭⲏ ⲙ̅ⲡⲏⲓ̈ ⲧⲏⲣϥ̅ ⲙ̅ⲡⲉⲕⲉⲓⲱⲧ. <span style=
  "color:#b00e23">(ⲕ̅ⲅ̅)</span> ϩⲙⲟⲟⲥ ⲙ̅ⲡⲉⲓ̈ⲙⲁ ϩⲁϩⲧⲏⲓ̈. ⲛⲅ̅ⲧⲉⲙⲣ̅ϩⲟⲧⲉ. ϫⲉ ⲡⲙⲁ
  ⲉϯⲛⲁⲕⲱⲧⲉ ⲛ̅ⲥⲁ ⲙⲙⲁ ⲙ̅ⲡⲱⲧ ⲛ̅ⲧⲁⲯⲩⲭⲏ ⲉⲣⲟϥ. ϯⲛⲁⲕⲱⲧⲉ ϩⲱⲱϥ ⲛ̅ⲥⲁ ⲟⲩⲙⲁ. ⲛ̅ⲧⲉⲕⲯⲩⲭⲏ. ϫⲉ
  ⲛ̅ⲧⲟⲕ ⲁⲕⲡⲱⲧ ⲉⲣⲁⲧ
  <h3 id="first_samuel23">23</h3><span style="color:#b00e23">(ⲁ̅)</span> ⲁⲩϫⲓ̈
  ⲡⲟⲩⲱ ⲇⲉ ⲛ̅ⲇⲁⲩⲉⲓⲇ ⲉⲩϫⲱ ⲙ̅ⲙⲟⲥ. ϫⲉ ⲉⲓⲥ ⲛ̅ⲁⲗⲗⲟⲫⲩⲗⲟⲥ. ⲥⲉⲡⲟⲗⲩⲙⲉⲓ ⲙⲛ̅ ⲕⲉⲉⲓⲗⲁ (sic).
  ⲁⲩⲱ ⲛ̅ⲧⲟⲟⲩ ⲥⲉⲧⲱⲣⲡ̅ ⲛ̅ⲛⲉⲩϫⲛⲟⲟⲩ. ⲥⲉϩⲱⲙ ⲙ̅ⲙⲟⲟⲩ ⲛⲁⲩ. <span style=
  "color:#b00e23">(ⲃ̅)</span> ⲇⲁⲩⲉⲓⲇ ⲇⲉ ⲁϥϫⲛⲉ ⲡϫⲟⲉⲓⲥ ⲉϥϫⲱ ⲙ̅ⲙⲟⲥ. ϫⲉ ⲉⲛⲉ
  ⲛ̅ⲧⲁⲛⲡⲱⲧ (sic) ⲉⲣⲁⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ ⲉⲧⲣⲁⲡⲁⲧⲁⲥⲥⲉ ⲙ̅ⲙⲟⲟⲩ. ⲡⲉϫⲉ ⲡϫⲟⲉⲓⲥ ⲛ̅ⲇⲁⲩⲉⲓⲇ.
  ϫⲉ ⲃⲱⲕ ⲁⲩⲱ ⲕⲛⲁⲡⲁⲧⲁⲥⲥⲉ ⲛ̅ⲛ̅ⲁⲗⲗⲟⲫⲩⲗⲟⲥ. ⲛⲅ̅ⲧⲟⲩϫⲉ ⲧⲕⲉⲉⲓⲗⲁ <span style=
  "color:#b00e23">(ⲅ̅)</span> ⲛ̅ⲣⲱⲙⲉ ⲇⲉ ⲛ̅ⲇ̅ⲁ̅ⲇ̅ ⲡⲉϫⲁⲩ ⲉϩⲟⲩⲛ ⲉϩⲣⲁϥ. ϫⲉ ⲉⲓⲥ
  ϩⲏⲏⲧⲉ ⲁⲛⲟⲛ ⲉⲛϩⲙ̅ ⲡⲉⲓ̈ⲙⲁ ϩⲛ̅ ϯⲟⲩⲇⲉⲁ. ⲧⲉⲛⲉⲣϩⲟⲧⲉ. ⲁⲩⲱ ⲁϣ ⲧⲉ ⲑⲉ ⲉⲧⲛⲁϣⲱⲡⲉ ⲙ̅ⲙⲟⲛ.
  ⲉⲛϣⲁⲛⲃⲱⲕ ⲉϩⲣⲁⲓ̈ ⲉⲧⲕⲉⲉⲓⲗⲁ. ⲛ̅ⲧⲉⲛⲧⲁⲁⲛ ⲉϩⲟⲩⲛ ⲉⲛ̅ϣⲱⲗ ⲛ̅ⲧⲉ ⲛ̅ⲁⲗⲗⲟⲫⲩⲗⲟⲥ.
  <span style="color:#b00e23">(ⲇ̅)</span> ⲇⲁⲩⲉⲓⲇ ⲟⲛ ⲁϥⲟⲩⲱϩ ⲉⲧⲟⲟⲧϥ̅ ⲉϫⲛⲉ ⲡϫⲟⲉⲓⲥ.
  ⲁⲩⲱ ⲡϫⲟⲉⲓⲥ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛⲁϥ ϫⲉ ⲧⲱⲟⲩⲛ ⲛⲅ̅ⲃⲱⲕ ⲉϩⲣⲁⲓ̈ ⲉⲧⲕⲉⲉⲓⲗⲁ. ϫⲉ ⲁⲛⲟⲕ
  ⲡⲉⲧⲛⲁϯ ⲛ̅ⲛ̅ⲁⲗⲗⲟⲫⲩⲗⲟⲥ ⲉϩⲣⲁⲓ̈. ⲉⲛⲉⲕϭⲓϫ. <span style="color:#b00e23">(ⲉ̅)</span>
  ⲇⲁⲩⲉⲓⲇ ⲇⲉ ⲁϥⲃⲱⲕ ⲙⲛ̅ ⲛⲉϥⲣⲱⲙⲉ. ⲉϩⲣⲁⲓ̈ ⲉⲧⲕⲉⲉⲓⲗⲁ. ⲁⲩⲡⲟⲗⲩⲙⲉⲓ ⲙⲛ̅ ⲛ̅ⲁⲗⲗⲟⲫⲩⲗⲟⲥ.
  ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲡⲱⲧ ϩⲁ ⲧⲉⲩϩⲏ. ⲇ̅ⲁ̅ⲇ̅ (sic) ⲇⲉ ⲁϥϥⲓ̈ ⲛ̅ⲛⲉⲩⲧⲃ̅ⲛⲟⲟⲩⲉ. ⲁⲩⲱ
  ⲁϥⲡⲁⲧⲁⲥⲥⲉ ⲙ̅ⲙⲟⲟⲩ ϩⲛ̅ ⲟⲩⲛⲟϭ ⲙ̅ⲡⲗⲩⲅⲏ. ⲇⲁⲩⲉⲓⲇ ⲇⲉ ⲁϥⲧⲟⲩϫⲟ ⲛ̅ⲛⲉⲧⲟⲩⲏϩ. ϩⲛ̅ ⲧⲕⲉⲉⲓⲗⲁ.
  <span style="color:#b00e23">(ⲋ̅)</span> ⲛ̅ⲧⲉⲣⲉϥⲃⲱⲕ ⲇⲉ ⲛ̅ϭⲓ ⲁⲃⲓⲁⲑⲁⲣ. ⲡϣⲏⲣⲉ
  ⲛ̅ⲁⲭⲓⲙⲉⲗⲉⲭ ⲉⲣⲁⲧϥ̅ ⲛ̅ⲇ̅ⲁ̅ⲇ̅ ⲛ̅ⲧⲟϥ ϩⲱⲱϥ ⲁϥⲃⲱⲕ ⲉϩⲣⲁⲓ̈ ⲉⲧⲕⲉⲉⲓⲗⲁ. ⲙⲛ̅ ⲇⲁⲩⲉⲓⲇ. ⲉⲣⲉ
  ⲡⲉⲫⲟⲩⲇ ϩⲛ̅ ⲧⲉϥϭⲓϫ. <span style="color:#b00e23">(ⲍ̅)</span> ⲥⲁⲟⲩⲗ ⲇⲉ ⲁⲩⲧⲁⲙⲟϥ
  ϫⲉ ⲁ ⲇⲁⲩⲉⲓⲇ ⲉⲓ ⲉϩⲣⲁⲓ̈ ⲉⲧⲕⲉⲉⲓⲗⲁ. ⲡⲉϫⲉ ⲥⲁⲟⲩⲗ ϫⲉ ⲁ ⲡⲛⲟⲩⲧⲉ ⲧⲁⲁϥ ⲉϩⲣⲁⲓ̈ ⲉⲛⲁϭⲓϫ. ϫⲉ
  ⲁϥϩⲱⲛ ⲉϩⲟⲩⲛ. ⲛ̅ⲧⲉⲣⲉϥⲃⲱⲕ ⲉϩⲟⲩⲛ ⲉⲩⲡⲟⲗⲓⲥ. ⲉⲥⲟⲣϫ̅ ⲛ̅ⲣⲟ. ϩⲓ̈ ⲙⲟⲭⲗⲟⲩⲥ. <span style=
  "color:#b00e23">(ⲏ̅)</span> ⲥⲁⲟⲩⲗ ⲇⲉ ⲁϥϩⲱⲛ ⲉⲧⲟⲟⲧϥ̅ ⲙ̅ⲡⲉϥⲗⲁⲟⲥ ⲧⲏⲣϥ̅ ⲉⲡⲡⲟⲗⲩⲙⲟⲥ.
  ⲉⲧⲣⲉⲩⲃⲱⲕ ⲉϩⲣⲁⲓ̈ ⲉⲧⲕⲉⲉⲓⲗⲁ. ⲉϭⲱⲡⲉ ⲛ̅ⲇⲁⲩⲉⲓⲇ. ⲙⲛ̅ ⲛⲉϥⲣⲱⲙⲉ ⲉⲧⲛ̅ⲙ̅ⲙⲁϥ. <span style=
  "color:#b00e23">(ⲑ̅)</span> ⲇ̅ⲁ̅ⲇ̅ ⲇⲉ ⲛ̅ⲧⲉⲣⲉϥⲉⲓⲙⲉ ϫⲉ ⲛ̅ⲥⲁⲟⲩⲗ ⲛⲁⲟⲃϣϥ̅ ⲁⲛ
  ⲉⲧⲕⲁⲕⲓⲁ. ⲉⲧⲉ ⲟⲩⲉⲛⲧⲁϥⲥⲉ (sic) ⲉϩⲟⲩⲛ ⲉⲣⲟϥ. ⲡⲉϫⲉ ⲇⲁⲩⲉⲓⲇ ⲛ̅ⲁⲃⲓⲁⲑⲁⲣ ⲡⲟⲩⲏⲏⲃ. ϫⲉ ⲁⲩⲉ
  ⲡⲉⲫⲟⲩⲇ ⲙ̅ⲡϫⲟⲉⲓⲥ ⲉⲡⲉⲓ̈ⲙⲁ. <span style="color:#b00e23">(ⲓ̅)</span> ⲁⲩⲱ ⲡⲉϫⲉ
  ⲇⲁⲩⲉⲓⲇ ϫⲉ ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ϩⲛ ⲟⲩⲥⲱⲧⲙ̅ ⲁ ⲡⲉⲕϩⲙ̅ϩⲁⲗ ⲥⲱⲧⲙ̅. ϫⲉ ⲥⲁⲟⲩⲗ ⲕⲱⲧⲉ
  ⲛ̅ⲥⲁ ⲑⲏ. ⲉⲉⲓ ⲉϩⲣⲁⲓ̈ ⲉⲧⲕⲉⲉⲓⲗⲁ. ⲉⲧⲁⲕⲉ ⲧⲡⲟⲗⲓⲥ ⲉⲧⲃⲏⲏⲧ. <span style=
  "color:#b00e23">(ⲓ̅ⲁ̅)</span> ⲉⲛⲉ ⲥⲉⲛⲁⲧⲁⲁⲥ ⲉϩⲣⲁⲓ̈ ⲉⲧⲟⲟⲧϥ̅. ⲁⲩⲱ ⲧⲉⲛⲟⲩ ⲉⲛⲉ
  ⲥⲁⲟⲩⲗ ⲛⲁⲉⲓ ⲉϩⲣⲁⲓ̈ ⲉⲡⲉⲓ̈ⲙⲁ. ⲕⲁⲧⲁ ⲑⲉ ⲛ̅ⲧⲁ ⲡⲉⲕϩⲙ̅ϩⲁⲗ ⲥⲱⲧⲙ̅. ⲡϫⲟⲉⲓⲥ ⲡⲛⲟⲩⲧⲉ
  ⲙ̅ⲡⲓⲏ̅ⲗ̅. ⲁⲓ̈ⲟ ⲧⲁⲙⲉ ⲡⲉⲕϩⲙ̅ϩⲁⲗ. (12) ⲡⲉϫⲉ ⲡϫⲟⲉⲓⲥ ϫⲉ ⲥⲉⲛⲁⲧⲁⲁⲥ. <span style=
  "color:#b00e23">(ⲓ̅ⲃ̅)</span> <span style="color:#b00e23">(ⲓ̅ⲅ̅)</span>
  ⲇⲁⲩⲉⲓⲇ ⲇⲉ ⲁϥⲧⲱⲟⲩⲛ ⲙⲛ̅ ⲛⲉϥⲣⲱⲙⲉ. ⲉⲩⲛⲁⲉⲣ ϥⲧⲟⲟⲩ ⲛ̅ϣⲉ ⲛ̅ⲣⲱⲙⲉ. ⲁⲩⲉⲓ ⲉⲃⲟⲗ ϩⲛ̅
  ⲧⲕⲉⲉⲓⲗⲁ. ⲁⲩⲙⲟⲟϣⲉ ⲉⲡⲙⲁ ⲉⲧⲟⲩⲛⲁⲃⲱⲕ ⲉⲣⲟϥ. <span style=
  "color:#b00e23">(ⲓ̅ⲇ̅)</span> ⲁⲩⲱ ⲇⲁⲩⲉⲓⲇ ⲁϥϩⲙⲟⲟⲥ ϩⲛ̅ ⲧⲉⲣⲏⲙⲟⲥ. ϩⲙ̅ ⲡⲧⲟⲟⲩ ⲛ̅ⲥⲓⲫ
  ϩⲙ̅ ⲡⲧⲟⲟⲩ ⲉⲧⲣⲟⲕϩ̅. ϩⲙ̅ ⲡⲧⲟⲟⲩ ⲉⲧⲛⲁϣⲧ̅. ⲁⲩⲱ ⲥⲁⲟⲩⲗ ⲛⲉϥⲕⲱⲧⲉ ⲛ̅ⲥⲱϥ ϩⲛ ϩⲟⲟⲩ ⲛⲓⲙ
  ⲙ̅ⲡⲉ ⲡϫⲟⲉⲓⲥ ⲇⲉ ⲧⲁⲁϥ ⲉϩⲣⲁⲓ̈ ⲉⲧⲟⲟⲧϥ̅. <span style="color:#b00e23">(ⲓ̅ⲉ̅)</span>
  ⲇⲁⲩⲉⲓⲇ ⲇⲉ ⲁϥⲉⲓⲙⲉ. ϫⲉ ⲥⲁⲟⲩⲗ ⲛⲁⲉⲓ ⲉⲃⲟⲗ ⲉⲕⲱⲧⲉ ⲛ̅ⲥⲱϥ ⲁⲩⲱ ⲇ̅ⲁ̅ⲇ̅ ⲛⲉϥϩⲛ̅ ⲡⲧⲟⲟⲩ
  ⲉⲧⲛⲁϣⲧ̅ ϩⲙ̅ ⲡⲙⲁ ⲛ̅ⲃⲣ̅ⲣⲉ ⲛ̅ⲥⲓⲫ. <span style="color:#b00e23">(ⲓ̅ⲋ̅)</span>
  ⲓ̈ⲱⲛⲁⲑⲁⲛ ⲇⲉ ⲡϣⲏⲣⲉ ⲛ̅ⲥⲁⲟⲩⲗ. ⲁϥⲧⲱⲟⲩⲛ ⲁϥⲃⲱⲕ ⲉⲣⲁⲧⲕ̅ ⲛ̅ⲇⲁⲩⲉⲓⲇ. ⲉϩⲣⲁⲓ̈ ⲉⲧⲕⲩⲛⲏ.
  ⲁϥⲧⲁϫⲣⲉ ⲧⲟⲟⲧϥ̅ ⲛⲙ̅ⲙⲁϥ ϩⲙ̅ ⲡϫⲟⲉⲓⲥ <span style="color:#b00e23">(ⲓ̅ⲍ̅)</span>
  ⲉϥϫⲱ ⲙ̅ⲙⲟⲥ ⲛⲁϥ. ϫⲉ ⲙ̅ⲡⲉⲣⲣ̅ϩⲟⲧⲉ ⲛ̅ⲧϭⲓϫ ⲛ̅ⲥⲁⲟⲩⲗ ⲡⲁⲉⲓⲱⲧ. ⲛⲁϩⲉ ⲉⲣⲟⲕ ⲁⲛ. ⲁⲗⲗⲁ
  ⲛ̅ⲧⲟⲕ ⲡⲉⲧⲛⲁⲣ̅ⲣ̅ⲣⲟ ⲉϫⲙ̅ ⲡⲓⲏ̅ⲗ̅. ⲁⲛⲟⲕ ϩⲱ ⲛ̅ⲧⲁϣⲱⲡⲉ ⲛⲁⲕ ⲙ̅ⲙⲉϩⲥⲛⲁⲩ ϩⲓ̈ⲧⲟⲩⲱⲕ. ⲁⲩⲱ
  ⲥⲁⲟⲩⲗ ⲡⲁⲉⲓⲱⲧ ⲥⲟⲟⲩⲛ ⲙ̅ⲡⲉⲓ̈ⲧⲱϣ. <span style="color:#b00e23">(ⲓ̅ⲏ̅)</span>
  ⲛ̅ⲧⲟⲟⲩ ⲇⲉ ϩⲓ̈ ⲟⲩⲥⲟⲡ. ⲁⲩⲥⲙⲛ̅ ⲇⲓⲁⲑⲩⲕⲏ ⲙⲛ̅ ⲛⲉⲩⲉⲣⲏⲩ ⲙ̅ⲡⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. ⲁⲩⲱ
  ⲇⲁⲩⲉⲓⲇ ⲛⲉϥϩⲙⲟⲟⲥ ϩⲛ̅ ⲧⲕⲩⲛⲏ. ⲓ̈ⲱⲛⲁⲑⲁⲛ ⲇⲉ ⲁϥⲃⲱⲕ ⲉϩⲣⲁⲓ̈ ⲉⲡⲉϥⲏⲓ̈. <span style=
  "color:#b00e23">(ⲓ̅ⲑ̅)</span> ⲛ̅ⲣⲱⲙⲉ ⲇⲉ ⲛ̅ⲥⲓⲫ ⲁⲩⲉⲓ ⲉϩⲣⲁⲓ̈ ϩⲙ ⲡⲕⲁϩ ⲉⲧⲛⲁϣⲧ̅
  ⲉⲣⲁⲧϥ̅ ⲛ̅ⲥⲁⲟⲩⲗ. ⲉⲡⲃⲟⲩⲛⲟⲥ ⲉⲩϫⲱ ⲙ̅ⲙⲟⲥ ⲛⲁϥ ϫⲉ ⲉⲓⲥ ⲇⲁⲩⲉⲓⲇ ⲕⲏⲡ ϩⲁⲧⲏⲛ ϩⲙ̅ ⲙⲁⲥⲥⲁⲣⲁ.
  ϩⲙ̅ ⲡⲙⲁ ⲉⲧϩⲉϫϩⲱϫ ϩⲛ̅ ⲧⲕⲩⲛⲏ. ϩⲙ̅ ⲡⲃⲟⲩⲛⲟⲥ ⲛ̅ⲓⲉⲭⲉⲗⲗⲁⲇ. ⲡⲉⲧⲥⲁ ⲟⲩⲛⲁⲙ ⲛ̅ⲓ̈ⲉⲥⲥⲉⲙⲟⲩ.
  ⲉⲧⲉ ⲡⲧⲟⲟⲩ ⲡⲉ. <span style="color:#b00e23">(ⲕ̅)</span> ⲧⲉⲛⲟⲩ ϭⲉ ⲡⲟⲩⲱϣ ⲛ̅ⲧⲉⲯⲩⲭⲏ
  ⲙ̅ⲡⲣ̅ⲣⲟ ⲁⲣⲓ̈ϥ. ⲁⲩⲱ ⲙⲁⲣⲉ ⲡⲣ̅ⲣⲟ ⲧⲱⲟⲩⲛ. ⲛϥ̅ⲉⲓ ⲛⲙ̅ⲙⲁⲛ. ⲁⲛⲟⲛ ⲅⲁⲣ ⲛⲉⲕϩⲙ̅ϩⲁⲗ.
  ⲁⲛⲟⲣⲃⲉϥ ⲉϩⲟⲩⲛ ⲉⲧⲁⲁϥ ⲉϩⲣⲁⲓ̈ ⲉⲧⲟⲟⲧϥ̅ ⲙ̅ⲡⲣ̅ⲣⲟ. <span style=
  "color:#b00e23">(ⲕ̅ⲁ̅)</span> ⲡⲉϫⲉ ⲥⲁⲟⲩⲗ ⲛⲁⲩ ϫⲉ ⲧⲉⲧⲛ̅ⲥⲙⲁⲙⲁⲁⲧ ⲛ̅ⲧⲱⲧⲛ̅ ⲛ̅ⲧⲟⲟⲧϥ̅
  ⲙ̅ⲡϫⲟⲉⲓⲥ. ϫⲉ ⲁⲧⲉⲧⲛ̅ⲉⲙⲕⲁϩ ⲛ̅ϩⲏⲧ ⲛ̅ⲧⲱⲧⲛ̅ ϩⲁⲣⲟⲓ̈. <span style=
  "color:#b00e23">(ⲕ̅ⲃ̅)</span> ⲃⲱⲕ ϭⲉ ⲛ̅ⲧⲉⲧⲛ̅ϯϩⲧⲏⲧⲛ̅. ⲛ̅ⲧⲉⲧⲛ̅ⲉⲓⲙⲉ ⲟⲛ ⲉⲡⲙⲁ
  ⲧⲁⲭⲏ. ⲉⲣⲉ ⲣⲁⲧϥ̅. ⲥⲙⲟⲛⲧ̅ ⲛ̅ϩⲏⲧϥ̅ ⲡⲙⲁ ⲛ̅ⲧⲁⲧⲉⲧⲛ̅ϫⲟⲟⲥ ⲉⲧⲃⲏⲏⲧϥ̅. ⲙⲏⲡⲟⲧⲉ ⲟⲛ ⲛϥ̅ⲉⲓⲣⲉ
  ⲛ̅ⲟⲩⲙⲛ̅ⲧⲕⲣⲟϥ. <span style="color:#b00e23">(ⲕ̅ⲅ̅)</span> ⲁⲛⲁⲩ ϭⲉ ⲛ̅ⲧⲉⲧⲛ̅ⲉⲓⲙⲉ
  ⲁⲩⲱ ϯⲛⲁⲉⲓ ⲛⲙ̅ⲙⲏⲧⲛ̅. ⲉϣⲱⲡⲉ ϭⲉ ϥϩⲓ̈ϫⲙ̅ ⲡⲕⲁϩ. ϯⲛⲁϩⲟⲧϩⲉⲧ ⲛ̅ⲥⲱϥ. ϩⲛ̅ ⲛⲁⲛ̅ⲧⲁϣ ⲧⲏⲣⲟⲩ
  ⲛ̅ⲧⲉ ⲙ̅ⲙⲏⲏϣⲉ ⲛ̅ⲓ̈ⲟⲩⲇⲁ. <span style="color:#b00e23">(ⲕ̅ⲇ̅)</span> ⲁⲩⲱ ⲛⲉⲣⲱⲙⲉ
  ⲛ̅ⲥⲓⲫⲉⲩⲥ ⲁⲩⲧⲱⲟⲩⲛ ⲁⲩⲉⲓ ⲉⲃⲟⲗ ϩⲓ̈ⲑⲏ ⲛ̅ⲥⲁⲟⲩⲗ. ⲇⲁⲩⲉⲓⲇ ⲇⲉ ⲙⲛ̅ ⲛⲉϥⲣⲱⲙⲉ ⲛⲉⲩϩⲛ̅
  ⲧⲉⲣⲏⲙⲟⲥ ⲙ̅ⲙⲁⲁⲛ. ϩⲙ̅ ⲡⲙⲁ ⲛ̅ϩⲱⲧⲡ̅ ⲛ̅ⲥⲁ ⲟⲩⲛⲁⲙ. ⲛ̅ⲓ̈ⲉⲥⲥⲉⲙⲟⲩⲛ. <span style=
  "color:#b00e23">(ⲕ̅ⲉ̅)</span> ⲁⲩⲱ ⲥⲁⲟⲩⲗ ⲙⲛ̅ ⲛⲉϥⲣⲱⲙⲉ ⲁⲩⲃⲱⲕ ⲉϯⲟⲩⲟⲓ̈ ⲛ̅ⲥⲱϥ.
  ⲁⲩⲧⲁⲙⲉ ⲇ̅ⲁ̅ⲇ̅ ⲇⲉ ⲁϥⲧⲱⲟⲩⲛ ⲁϥⲃⲱⲕ ⲉϩⲣⲁⲓ̈ ⲉⲧⲡⲉⲧⲣⲁ ⲉⲧϩⲛ̅ ⲧⲉⲣⲏⲙⲟⲥ ⲙ̅ⲙⲁⲁⲛ. ⲁⲩⲱ ⲥⲁⲟⲩⲗ
  ⲁϥⲥⲱⲧⲙ̅ ⲁϥⲧⲱⲟⲩⲛ. ⲁϥⲡⲱⲧ ⲛ̅ⲥⲁ ⲇ̅ⲁ̅ⲇ̅ ⲉϩⲣⲁⲓ̈ ⲉⲧⲉⲣⲏⲙⲟⲥ ⲙ̅ⲙⲁⲁⲛ. <span style=
  "color:#b00e23">(ⲕ̅ⲋ̅)</span> ⲁⲩⲱ ⲥⲁⲟⲩⲗ ⲙⲛ̅ ⲛⲉϥⲣⲱⲙⲉ ⲛⲉⲩϩⲙ̅ ⲡⲓ̈ⲥⲁ ⲙ̅ⲡⲧⲟⲟⲩ.
  ⲇⲁⲩⲉⲓⲇ ⲇⲉ ϩⲱⲱϥ ⲙⲛ̅ ⲛⲉϥⲣⲱⲙⲉ ⲛⲉⲩϩⲙ̅ ⲡⲓ̈ⲥⲁ ⲙ̅ⲡⲧⲟⲟⲩ. ⲇ̅ⲁ̅ⲇ̅ ⲇⲉ ⲛⲉⲣⲉ ⲡⲛⲟⲩⲧⲉ ⲣⲟⲉⲓⲥ
  ⲉⲣⲟϥ. ⲉⲧⲣⲉϥⲛⲟⲩϩⲙ̅ ⲉⲡϩⲟ ⲛ̅ⲥⲁⲟⲩⲗ. ⲥⲁⲟⲩⲗ ⲇⲉ ⲙⲛ̅ ⲛⲉϥⲣⲱⲙⲉ ⲁⲩⲥⲱⲣ ⲉⲃⲟⲗ ⲉⲇ̅ⲁ̅ⲇ̅ ⲙⲛ̅
  ⲛⲉϥⲣⲱⲙⲉ ⲉϭⲟⲡⲟⲩ. <span style="color:#b00e23">(ⲕ̅ⲍ̅)</span> ⲟⲩⲃⲁⲓ̈ϣⲓ̈ⲛⲉ ⲇⲉ
  ⲉⲁϥⲉⲓ (sic) ⲉⲣⲁⲧϥ̅ ⲛ̅ⲥⲁⲟⲩⲗ ⲉϥϫⲱ ⲙ̅ⲙⲟⲥ. ϫⲉ ⲧⲱⲟⲩⲛ ⲁⲙⲟⲩ ⲧⲁⲭⲏ. ϫⲉ ⲛ̅ⲁⲗⲗⲟⲫⲩⲗⲟⲥ
  ⲁⲩⲧⲱⲟⲩⲛ ⲉϫⲉⲛ ⲡⲉⲛⲕⲁϩ. <span style="color:#b00e23">(ⲕ̅ⲏ̅)</span> ⲁⲩⲱ ⲥⲁⲟⲩⲗ
  ⲁϥⲕⲟⲧϥ̅ ⲉⲡⲁϩⲟⲩ ⲉⲧⲙ̅ⲡⲱⲧ ⲛ̅ⲥⲁ ⲇⲁⲩⲉⲓⲇ ⲁⲩⲱ ⲥⲁⲟⲩⲗ ⲁϥⲃⲱⲕ ⲉⲣⲁⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. ⲉⲧⲃⲉ
  ⲡⲁⲓ̈ ⲁⲩⲙⲟⲩⲧⲉ ⲉⲡⲣⲁⲛ ⲙ̅ⲡⲙⲁ ⲉⲧⲙ̅ⲙⲁⲩ ϫⲉ ⲧⲡⲉⲧⲣⲁ ⲛ̅ⲧⲁⲥⲡⲱⲣϫ̅.
  <h3 id="first_samuel24">24</h3><span style="color:#b00e23">(ⲁ̅)</span> ⲁⲩⲱ
  ⲇⲁⲩⲉⲓⲇ ⲁϥⲓ̈ ⲉϩⲣⲁⲓ̈ ϩⲙ̅ ⲡⲙⲁ ⲉⲧⲙ̅ⲙⲁⲩ. ⲁϥϩⲙⲟⲟⲥ ϩⲛ̅ ⲛⲉⲙⲁ ⲉⲧϩⲉϫϩⲱϫ ϩⲛ̅ ⲅⲁⲇⲇⲓ.
  <span style="color:#b00e23">(ⲃ̅)</span> ⲁⲥϣⲱⲡⲉ ⲇⲉ ⲛ̅ⲧⲉⲣⲉ ⲥⲁⲟⲩⲗ ⲕⲟⲧϥ̅ ⲉⲃⲟⲗ ϩⲛ̅
  ⲛ̅ⲁⲗⲗⲟⲫⲩⲗⲟⲥ. ⲁⲩϫⲓ̈ ⲡⲟⲩⲱ ⲛⲁϥ ⲉⲩϫⲱ ⲙ̅ⲙⲟⲥ. ϫⲉ ⲉⲓⲥ ⲇⲁⲩⲉⲓⲇ ϩⲛ̅ ⲧⲉⲣⲏⲙⲟⲥ ⲛ̅ⲅⲁⲇⲇⲓ.
  <span style="color:#b00e23">(ⲅ̅)</span> ⲁⲩⲱ ⲁϥϫⲓ̈ ⲛⲙ̅ⲙⲁϥ ⲛ̅ϣⲟⲙⲧ̅ ⲛ̅ϣⲟ ⲛ̅ⲣⲱⲙⲉ
  ⲛ̅ⲥⲱⲧⲡ̅ ⲉⲃⲟⲗ ϩⲙ̅ ⲡⲓⲏ̅ⲗ̅ ⲧⲏⲣϥ̅. ⲁϥⲃⲱⲕ ⲉⲕⲱⲧⲉ ⲛ̅ⲥⲁ ⲇⲁⲩⲉⲓⲇ. ⲙⲛ̅ ⲛⲉϥⲣⲱⲙⲉ ⲉⲧⲛⲙ̅ⲙⲁϥ.
  ϩⲣⲁⲓ̈ ϩⲙ̅ ⲡⲕⲁϩ ⲛ̅ⲥⲁⲧⲉⲙ ⲉⲧⲉ ⲡⲙⲁ ⲡⲉ ⲛ̅ⲧϭⲟⲣϭⲥ̅ ⲛ̅ⲛⲉⲓⲟⲩⲗ. <span style=
  "color:#b00e23">(ⲇ̅)</span> ⲁϥⲉⲓ ⲉϩⲣⲁⲓ̈ ⲉϫⲛ̅ ⲛ̅ⲁⲅⲅⲉⲗⲏ ⲛ̅ⲛⲉϣⲟⲟⲥ. ⲉⲧϩⲛ̅ ⲧⲉϩⲓ̈ⲏ.
  ⲛⲉⲣⲉ ⲟⲩⲉⲙϩⲁⲁⲩ ⲇⲉ ϩⲙ̅ ⲡⲙⲁ ⲉⲧⲙ̅ⲙⲁⲩ. ⲁⲩⲱ ⲥⲁⲟⲩⲗ ⲁϥⲃⲱⲕ ⲉϩⲟⲩⲛ ⲉⲣⲟϥ ⲉⲥⲉⲛⲣⲁⲧϥ̅.
  ⲇⲁⲩⲉⲓⲇ ⲇⲉ. ⲙⲛ̅ ⲛⲉϥⲣⲱⲙⲉ. ⲛⲉⲩϩⲙⲟⲟⲥ ⲛ̅ⲥⲁ ⲟⲩⲛⲁⲙ ⲙ̅ⲡⲉⲙ̅ϩⲁⲁⲩ. <span style=
  "color:#b00e23">(ⲉ̅)</span> ⲛ̅ⲣⲱⲙⲉ ⲇⲉ ⲛ̅ⲇ̅ⲁ̅ⲇ̅ ⲡⲉϫⲁⲩ ⲛⲁϥ ϫⲉ ⲉⲓⲥ ⲡⲁⲓ̈ ⲡⲉ
  ⲡⲉϩⲟⲟⲩ ⲛ̅ⲧⲁ ⲡϫⲟⲉⲓⲥ ϫⲟⲟⲥ ⲛⲁⲕ ⲉⲧⲃⲏⲏⲧϥ̅ ϫⲉ ⲉⲓⲥ ϩⲏⲏⲧⲉ ⲁⲛⲟⲕ ϯⲛⲁϯ ⲙ̅ⲡⲉⲕϫⲁϫⲉ ⲉϩⲣⲁⲓ̈
  ⲉⲛⲉⲕϭⲓ̈ϫ. ⲛⲅ̅ⲉⲓⲣⲉ ⲛⲁϥ ⲕⲁⲧⲁ ⲡⲁⲅⲁⲑⲟⲛ ⲉⲧⲛⲁϣⲱⲡⲉ ⲛⲁϩⲣ&lt;�ⲁ&gt;ⲕ. ⲇ̅ⲁ̅ⲇ̅ ⲇⲉ
  ⲁϥⲧⲱⲟⲩⲛ ⲁϥϣⲱϥ ⲙ̅ⲡⲧⲁⲡ ⲛ̅ⲧⲉϥⲇⲓⲡⲗⲱⲉⲓⲥ. ⲙ̅ⲡⲉ ⲥⲁⲟⲩⲗ ⲉⲓⲙⲉ. <span style=
  "color:#b00e23">(ⲋ̅)</span> ⲁⲥϣⲱⲡⲉ ⲇⲉ ⲙⲛ̅ⲛ̅ⲥⲁ ⲛⲁⲓ̈. ⲡϩⲏⲧ ⲛ̅ⲇⲁⲩⲉⲓⲇ ⲁϥⲙ̅ⲕⲁϩ
  ⲉⲣⲟϥ. ⲉⲧⲃⲉ ϫⲉ ⲁϥϣⲱϥ ⲙ̅ⲡⲧⲁⲡ ⲛ̅ⲧⲉⲭⲗⲁⲙⲩⲥ ⲛ̅ⲥⲁⲟⲩⲗ. <span style=
  "color:#b00e23">(ⲍ̅)</span> ⲡⲉϫⲉ ⲇⲁⲩⲉⲓⲇ ⲛ̅ⲛⲉϥⲣⲱⲙⲉ ϫⲉ ⲛ̅ⲛⲉ ⲡⲉⲓ̈ϩⲱⲃ ϣⲱⲡⲉ ⲙ̅ⲙⲟⲓ̈
  ⲛ̅ⲧⲟⲟⲧϥ̅ ⲙ̅ⲡϫⲟⲉⲓⲥ. ⲉⲧⲣⲁⲉⲓⲣⲉ ⲙ̅ⲡⲉⲓ̈ϣⲁϫⲉ ⲙ̅ⲡϫⲟⲉⲓⲥ. ⲙ̅ⲡⲉⲭⲣ̅ⲥ̅ ⲙ̅ⲡϫⲟⲉⲓⲥ
  <span style="color:#b00e23">(ⲏ̅)</span> ⲁⲩⲱ ⲇⲁⲩⲉⲓⲇ ⲁϥⲡⲓ̈ⲑⲉ ⲛ̅ⲛⲉϥⲣⲱⲙⲉ. ϩⲙ̅
  ⲡⲉⲓ̈ϣⲁϫⲉ. ⲙ̅ⲡⲉϥϯ ⲑⲉ ⲛⲁⲩ ⲉⲧⲱⲟⲩⲛ ⲉⲙⲉⲟⲩⲧ (sic) ⲥⲁⲟⲩⲗ. ⲥⲁⲟⲩⲗ ⲇⲉ ⲁϥⲧⲱⲟⲩⲛ ⲁϥⲓ̈ ⲉⲃⲟⲗ
  ⲉⲧⲉϥϩⲓ̈ⲏ. <span style="color:#b00e23">(ⲑ̅)</span> ⲁⲩⲱ ⲇⲁⲩⲉⲓⲇ ⲁϥⲓ̈ ⲉⲃⲟⲗ.
  ⲙⲛ̅ⲛ̅ⲥⲱϥ ϩⲙ̅ ⲡⲉⲙ̅ϩⲁⲁⲩ. ⲁ ⲇ̅ⲁ̅ⲇ̅ ⲱϣ ⲉⲃⲟⲗ ϩⲓ̈ⲡⲁϩⲟⲩ ⲛ̅ⲥⲁⲟⲩⲗ ⲉϥϫⲱ ⲙ̅ⲙⲟⲥ. ϫⲉ
  ⲡⲁϫⲟⲉⲓⲥ ⲡⲣ̅ⲣⲟ. ⲥⲁⲟⲩⲗ ⲇⲉ ⲁϥⲕⲟⲧϥ̅ ⲉⲡⲁϩⲟⲩ. ⲁⲩⲱ ⲇⲁⲩⲉⲓⲇ ⲁϥⲡⲁϩⲧϥ̅ ⲉϫⲙ̅ ⲡⲉϥϩⲟ ⲉϫⲙ̅
  ⲡⲕⲁϩ. ⲁϥⲟⲩⲱϣⲧ̅ ⲛⲁϥ. <span style="color:#b00e23">(ⲓ̅)</span> ⲁⲩⲱ ⲡⲉϫⲉ ⲇⲁⲩⲉⲓⲇ
  ⲛ̅ⲥⲁⲟⲩⲗ. ϫⲉ ⲉⲧⲃⲉ ⲟⲩ. ⲕⲥⲱⲧⲙ̅ ⲛ̅ⲥⲁ ⲛⲉϣⲁϫⲉ ⲙ̅ⲡⲗⲁⲟⲥ ⲉⲩϫⲱ ⲙ̅ⲙⲟⲥ ⲛⲁⲕ. ϫⲉ ⲉⲓⲥ ⲇⲁⲩⲉⲓⲇ
  ⲕⲱⲧⲉ ⲛ̅ⲥⲁ ⲧⲉⲕⲯⲩⲭⲏ ⲉϥⲓ̈ⲧⲥ̅. <span style="color:#b00e23">(ⲓ̅ⲁ̅)</span> ⲉⲓⲥ
  ϩⲏⲏⲧⲉ ϭⲉ ϩⲙ̅ ⲡⲟⲟⲩ ⲛ̅ϩⲟⲟⲩ ⲁ ⲛⲉⲕⲃⲁⲗ ⲛⲁⲩ ⲉⲑⲉ ⲛ̅ⲧⲁ ⲡϫⲟⲉⲓⲥ ⲧⲁⲁⲕ ⲉⲧⲟⲟⲧ ⲙ̅ⲡⲟⲟⲩ ϩⲙ̅
  ⲡⲉⲙ̅ϩⲁⲁⲩ. ⲁⲩⲱ ⲙ̅ⲡⲓ̈ⲟⲩⲱϣ ⲉⲙⲟⲟⲩⲧⲕ̅. ⲁⲗⲗⲁ ⲁⲓ̈ϯⲥⲟ ⲉⲣⲟⲕ. ⲉⲁⲓ̈ϫⲟⲟⲥ ϫⲉ ⲛ̅ϯⲛⲁⲉⲛ ⲧⲟⲟⲧ
  ⲁⲛ ⲉϫⲙ̅ ⲡⲁϫⲟⲉⲓⲥ. ϫⲉ ⲡⲁⲓ̈ ⲡϫⲟⲉⲓⲥ ⲁϥⲧⲁϩⲥϥ̅. <span style=
  "color:#b00e23">(ⲓ̅ⲃ̅)</span> ⲁⲩⲱ ⲉⲓⲥ ⲡⲧⲁⲡ ⲛ̅ⲧⲉⲕⲭⲗⲁⲙⲩⲥ. ϩⲛ̅ ⲛⲁϭⲓϫ. ⲁⲛⲟⲕ
  ⲁⲓ̈ϥⲓ̈ⲧϥ̅. ⲁⲩⲱ ⲙ̅ⲡⲓ̈ⲙⲟⲟⲩⲧⲕ̅. ⲉⲓⲙⲉ ϭⲉ ⲛⲅ̅ⲛⲁⲩ ⲙ̅ⲡⲟⲟⲩ ϫⲉ ⲙⲛ̅ ⲕⲁⲕⲓⲁ ⲗⲁⲁⲩ ⲛ̅ⲧⲟⲟⲧ.
  ⲉϩⲟⲩⲛ ⲉⲣⲟⲕ. ⲟⲩⲇⲉ ⲙⲛ̅ⲧϣⲁϥⲧⲉ. ⲟⲩⲇⲉ ⲛⲉⲓⲁϩⲉ ⲁⲛ ⲉⲃⲟⲗ ⲉⲣⲟⲕ. ⲉⲙⲡⲓ̈ⲉⲣⲛⲟⲃⲉ ⲉⲣⲟⲕ. ⲛ̅ⲧⲟⲕ
  ⲇⲉ ⲉⲕⲑⲉⲙ̅ⲕⲟ ⲛ̅ⲧⲁⲯⲩⲭⲏ ⲉϥⲓ̈ⲧⲥ̅. <span style="color:#b00e23">(ⲓ̅ⲅ̅)</span> ⲉⲣⲉ
  ⲡϫⲟⲉⲓⲥ ϯϩⲁⲡ. ⲟⲩⲧⲱⲕ ⲟⲩⲧⲱⲓ̈. ⲛ̅ⲧⲉ ⲡϫⲟⲉⲓⲥ ⲉⲣⲡⲁⲕⲃⲁ ⲛⲙ̅ⲙⲁⲕ. ⲁⲩⲱ ⲧⲁϭⲓϫ ⲛⲁⲉⲓ ⲁⲛ
  ⲉϫⲱⲕ. <span style="color:#b00e23">(ⲓ̅ⲇ̅)</span> ⲕⲁⲧⲁ ⲑⲉ ⲉϣⲁⲩⲧⲁⲩⲉ.
  ⲧⲉⲓ̈ⲡⲁⲣⲁⲃⲟⲗⲏ ⲛ̅ⲁⲣⲭⲁⲓⲟⲛ. ϫⲉ ⲉⲣⲉ ⲡⲛⲟⲃⲉ ⲛⲁⲉⲓ ⲉⲃⲟⲗ ϩⲛ̅ ⲛⲁⲛⲟⲙⲟⲥ ⲁⲩⲱ ⲧⲁϭⲓϫ ⲛⲁⲉⲓ ⲁⲛ
  ⲉϫⲱⲕ. <span style="color:#b00e23">(ⲓ̅ⲉ̅)</span> ⲧⲉⲛⲟⲩ ϭⲉ ⲛ̅ⲧⲟⲕ ⲡⲣ̅ⲣⲟ
  ⲙ̅ⲡⲓⲏ̅ⲗ̅. ⲉⲕⲕⲱⲧⲉ ⲛ̅ⲥⲁ ⲛⲓⲙ. ⲁⲩⲱ ⲉⲕⲡⲏⲧ ⲛ̅ⲧⲟⲕ ⲛ̅ⲥⲁ ⲟⲩⲁϣ ⲙ̅ⲙⲓ̈ⲛⲉ. ⲉⲕⲡⲏⲧ ⲛ̅ⲧⲟⲕ.
  ⲛ̅ⲥⲁ &lt;�ⲟⲩ&gt;ⲟⲩϩⲟⲣ ⲉϥⲙⲟⲟⲩⲧ. ⲁⲩⲱ ⲉⲕⲡⲏⲧ ⲛ̅ⲥⲁ ⲟⲩⲡⲏⲓ̈ ⲛ̅ⲟⲩⲱⲧ. <span style=
  "color:#b00e23">(ⲓ̅ⲋ̅)</span> ⲡϫⲉⲟⲓⲥ ⲉϥⲉϣⲱⲡⲉ ⲛ̅ⲕⲣⲓⲧⲏⲥ. ⲁⲩⲱ ⲛ̅ⲇⲓⲕⲁⲥⲧⲏⲥ.
  ⲟⲩⲧⲱⲓ̈. ⲟⲩⲧⲱⲕ. ⲡϫⲟⲉⲓⲥ ⲉϥⲉϭⲱϣⲧ̅ ⲛϥ̅ⲕⲣⲓⲛⲉ ⲙ̅ⲡⲁϩⲁⲡ. ⲁⲩⲱ ⲛϥ̅ϩⲙⲟⲟⲥ ⲉϩⲣⲁⲓ̈ ⲛⲙ̅ⲙⲁⲕ.
  <span style="color:#b00e23">(ⲓ̅ⲍ̅)</span> ⲛ̅ⲧⲉⲣⲉ ⲇⲁⲩⲉⲓⲇ ⲇⲉ ⲟⲩⲱ ⲉϥⲧⲁⲩⲟ
  ⲛ̅ⲛⲉⲓ̈ϣⲁϫⲉ ⲉϩⲟⲩⲛ ϩⲛ̅ ⲥⲁⲟⲩⲗ. ⲡⲉϫⲉ ⲥⲁⲟⲩⲗ ⲛⲁϥ ϫⲉ ⲧⲉⲕⲥⲙⲏ ⲧⲉ ⲧⲁⲓ̈ ⲡⲁϣⲏⲣⲉ ⲇⲁⲩⲉⲓⲇ.
  ⲁⲩⲱ ⲁϥϥⲓ̈ ϩⲣⲁϥ ⲉⲃⲟⲗ ⲁϥⲣⲓ̈ⲙⲉ <span style="color:#b00e23">(ⲓ̅ⲏ̅)</span> ⲡⲉϫⲁϥ
  ⲛ̅ⲇⲁⲩⲉⲓⲇ. ϫⲉ ⲕⲙⲁⲓ̈ⲏⲩ ⲛ̅ⲧⲟⲕ ⲡⲁϣⲏⲣⲉ ⲉϩⲟⲩⲉ ⲉⲣⲟⲓ̈. ϫⲉ ⲛ̅ⲧⲟⲕ ⲙⲉⲛ ⲁⲕⲧⲱⲱⲃⲉ ⲛⲁⲓ̈
  ⲛ̅ϩⲉⲛⲡⲉⲧⲛⲁⲛⲟⲩⲟⲩ. ⲁⲛⲟⲕ ⲇⲉ ⲁⲓ̈ⲧⲱⲱⲃⲉ ⲛⲁⲕ ⲛ̅ϩⲉⲛⲡⲉⲑⲟⲟⲩ. <span style=
  "color:#b00e23">(ⲓ̅ⲑ̅)</span> ⲙ̅ⲡⲟⲟⲩ ⲟⲛ ⲁⲕⲧⲁⲙⲟⲓ̈. ⲉⲡⲁⲅⲁⲑⲟⲛ ⲛ̅ⲧⲁⲕⲁⲁϥ ⲛⲁⲓ̈ ⲛ̅ⲑⲉ
  ⲛ̅ⲧⲁ ⲡϫⲟⲉⲓⲥ ⲧⲁⲁⲧ ⲉϩⲣⲁⲓ̈ ⲉⲛⲉⲕϭⲓ̈ϫ. ⲁⲩⲱ ⲙ̅ⲡⲉⲕⲧⲱⲟⲩⲛ ⲉⲙⲟⲟⲩⲧ. <span style=
  "color:#b00e23">(ⲕ̅)</span> ⲁⲩⲱ ⲉⲣϣⲁⲛ ⲟⲩⲁ ϩⲉ ⲉⲡⲉϥϫⲁϫⲉ ϩⲛ̅ ⲟⲩⲑⲗⲓⲯⲓⲥ. ⲛϥ̅ⲟⲩⲟⲟⲧϥ
  ⲉⲃⲟⲗ ϩⲛ̅ ⲟⲩϩⲓ̈ⲏ ⲉⲛⲁⲛⲟⲩⲥ. ⲡϫⲟⲉⲓⲥ ⲛⲁⲧⲱⲱⲃⲉ ⲛⲁϥ ⲛ̅ϩⲉⲛⲡⲉⲧⲛⲁⲛⲟⲩⲟⲩ ⲕⲁⲧⲁ ⲑⲉ ⲛ̅ⲧⲟⲕ
  ⲛ̅ⲧⲁⲕⲉⲣ ⲡⲡⲉⲧⲛⲁⲛⲟⲩϥ. ⲙ̅ⲡⲟⲟⲩ. <span style="color:#b00e23">(ⲕ̅ⲁ̅)</span> ⲧⲉⲛⲟⲩ
  ϭⲉ ⲉⲓⲥ ϩⲏⲏⲧⲉ ϯⲥⲟⲟⲩⲛ. ϫⲉ ϩⲛ̅ ⲟⲩⲙⲛ̅ⲧⲣ̅ⲣⲟ. ⲕⲛⲁⲣ̅ⲣ̅ⲣⲟ. ⲁⲩⲱ ⲧⲙⲛ̅ⲧⲣ̅ⲣⲟ ⲙ̅ⲡⲓⲏ̅ⲗ̅
  ⲛⲁⲁϩⲉⲣⲁⲧⲥ̅ ϩⲛ̅ ⲛⲉⲕϭⲓϫ. <span style="color:#b00e23">(ⲕ̅ⲃ̅)</span> ⲧⲉⲛⲟⲩ ϭⲉ
  ⲱⲣⲕ̅ ⲛⲁⲓ̈ ⲙ̅ⲡϫⲟⲉⲓⲥ. ϫⲉ ⲛⲅ̅ⲛⲁⲃⲱⲧⲉ ⲉⲃⲟⲗ ⲁⲛ ⲙ̅ⲡⲁⲥⲡⲉⲣⲙⲁ ⲙⲛ̅ⲛ̅ⲥⲱⲓ̈. ⲁⲩⲱ ϫⲉ
  ⲛⲅ̅ⲛⲁⲧⲁⲕⲟ ⲁⲛ ⲙ̅ⲡⲁⲣⲁⲛ ⲉⲃⲟⲗ ϩⲙ̅ ⲡⲏⲓ̈ ⲙ̅ⲡⲁⲉⲓⲱⲧ. <span style=
  "color:#b00e23">(ⲕ̅ⲅ̅)</span> ⲁⲩⲱ ⲇⲁⲩⲉⲓⲇ ⲁϥⲱⲣⲕ̅ ⲛ̅ⲥⲁⲟⲩⲗ. ⲥⲁⲟⲩⲗ ⲇⲉ ⲁϥⲃⲱⲕ
  ⲉϩⲣⲁⲓ̈ ⲉⲡⲉϥⲙⲁ. ⲁⲩⲱ ⲇⲁⲩⲉⲓⲇ ⲙⲛ̅ ⲛⲉϥⲣⲱⲙⲉ ⲁⲩⲃⲱⲕ ⲉϩⲣⲁⲓ̈. ⲉⲙⲉⲥⲥⲁⲣⲁ ⲧⲉⲧϭⲏⲩ.
  <h3 id="first_samuel25">25</h3><span style="color:#b00e23">(ⲁ̅)</span>
  ⲥⲁⲙⲟⲩⲏⲗ ⲇⲉ ⲁϥⲙⲟⲩ. ⲁⲩⲱ ⲁⲩⲥⲱⲟⲩϩ ⲉⲣⲟϥ ⲛ̅ϭⲓ ⲡⲓⲏ̅ⲗ̅ ⲧⲏⲣϥ ⲁⲩⲱ ⲁⲩⲧⲟⲉⲓⲧ ⲉⲣⲟϥ. ⲁⲩⲱ
  ⲁⲩⲧⲟⲙⲥϥ̅ ϩⲛ̅ ⲡⲉϥⲏⲓ̈ ϩⲛ̅ ⲁⲣⲙⲁⲑⲁⲉⲓⲙ. ⲇⲁⲩⲉⲓⲇ ⲇⲉ ⲁϥⲃⲱⲕ ⲉϩⲣⲁⲓ̈ ⲉⲧⲉⲣⲏⲙⲟⲥ ⲙ̅ⲙⲁⲁⲛ.
  <span style="color:#b00e23">(ⲃ̅)</span> ⲛⲉⲩⲛ̅ ⲟⲩⲣⲱⲙⲉ ⲇⲉ ϩⲙ̅ ⲙⲁⲁⲛ. ⲉⲣⲉ ⲛⲉϥⲟϩⲉ
  ⲛ̅ⲉⲥⲟⲟⲩ ϩⲙ̅ ⲡⲕⲁⲣⲙⲏⲗⲟⲥ ⲁⲩⲱ ⲡⲣⲱⲙⲉ ⲉⲧⲙ̅ⲙⲁⲩ ⲛⲉⲩⲣⲙ̅ⲙⲁⲟ ⲉⲙⲁⲧⲉ ⲡⲉ. ⲁⲩⲱ ⲡⲁⲓ̈
  ⲛⲉⲟⲩⲛ̅ⲧϥ̅ ⲙⲁⲁⲃ ⲛ̅ϣⲉ ⲛ̅ⲉⲥⲟⲟⲩ. ⲁⲩⲱ ⲙⲁⲁⲃ ⲛ̅ϣⲉ ⲛ̅ⲃⲁⲁⲙⲡⲉ. ⲁⲩⲱ ⲉⲩⲛⲁϩⲱⲱⲕⲉ ⲛ̅ⲛⲉϥⲉⲥⲟⲟⲩ
  ϩⲙ̅ ⲡⲕⲁⲣⲙⲏⲗⲟⲥ. <span style="color:#b00e23">(ⲅ̅)</span> ⲛⲉ ⲡⲣⲁⲛ ⲇⲉ ⲙ̅ⲡⲣⲱⲙⲉ
  ⲉⲧⲙ̅ⲙⲁⲩ ⲡⲉ ⲛⲁⲃⲁⲗ. ⲁⲩⲱ ⲡⲣⲁⲛ ⲛ̅ⲧⲉϥⲥϩⲓ̈ⲙⲉ ⲡⲉ ⲁⲃⲓⲕⲓⲁ ⲧⲉⲥϩⲓ̈ⲙⲉ ⲇⲉ ⲛⲉ ⲛⲁⲛⲟⲩⲥ ϩⲛ̅
  ⲧⲙⲛ̅ⲧⲣⲉⲙⲛ̅ϩⲏⲧ. ⲁⲩⲱ ⲛⲉ ⲛⲉⲥⲉ ϩⲣⲁⲥ ⲉⲙⲁⲧⲉ. ⲡⲉⲥϩⲁⲓ̈ ⲇⲉ ⲛⲉ ⲟⲩⲣⲱⲙⲉ ⲡⲉ ⲉϥⲛⲁϣⲧ̅. ⲁⲩⲱ
  ⲙ̅ⲡⲟⲛⲏⲣⲟⲥ ϩⲛ̅ ⲛⲉϥϩⲃⲏⲩⲉ. ⲡⲣⲱⲙⲉ ⲇⲉ ⲛⲉ ⲟⲩϣⲱⲥ ⲡⲉ ⲉϥϫⲁϫⲱ. <span style=
  "color:#b00e23">(ⲇ̅)</span> ⲁⲩⲱ ⲇ̅ⲁ̅ⲇ̅ ⲁϥⲥⲱⲧⲙ̅ ϩⲛ̅ ⲧⲉⲣⲏⲙⲟⲥ. ϫⲉ ⲛⲁⲃⲁⲗ
  ⲡⲕⲁⲣⲙⲏⲗⲟⲥ ⲥⲉϩⲱⲱⲕⲉ ⲛ̅ⲛⲉϥⲉⲥⲟⲟⲩ. <span style="color:#b00e23">(ⲉ̅)</span> ⲁ
  ⲇⲁⲩⲉⲓⲇ ϫⲟⲟⲩ ⲙ̅ⲙⲏⲧ ⲛ̅ϩⲙ̅ϩⲁⲗ ⲛ̅ⲧⲁϥ ⲉⲣⲉ ⲇ̅ⲁ̅ⲇ̅ ϫⲱ ⲙ̅ⲙⲟⲥ ⲛ̅ⲛⲉϥϣⲏⲣⲉ ϣⲏⲙ. ϫⲉ ⲃⲱⲕ
  ⲉϩⲣⲁⲓ̈ ⲉⲡⲕⲁⲣⲙⲏⲗⲟⲥ ⲛ̅ⲧⲉⲧⲛ̅ⲃⲱⲕ ⲉⲣⲁⲧϥ̅ ⲛ̅ⲛⲁⲃⲁⲗ ⲛ̅ⲧⲉⲧⲛ̅ϣⲁϫⲉ ⲛⲙ̅ⲙⲁϥ ϩⲙ̅ ⲡⲁⲣⲁⲛ
  ⲉⲩⲉⲓⲣⲏⲛⲏ. <span style="color:#b00e23">(ⲋ̅)</span> ⲉⲧⲉⲧⲛ̅ϫⲱ ⲙ̅ⲙⲟⲥ ⲛⲁϥ. ϫⲉ
  ⲉⲕⲉⲕⲁⲟⲩ ⲁⲛ (sic) ⲉⲕⲉⲉⲓ ⲟⲛ ⲉⲡⲟⲟⲩ ⲛ̅ⲧⲕⲉⲣⲟⲙⲡⲉ. ϩⲛ̅ ⲛⲁⲓ̈ ⲉⲕⲟⲩⲟϫ ⲛ̅ⲧⲟⲕ. ⲁⲩⲱ ⲉⲣⲉ
  ⲡⲉⲕⲏⲓ̈ ⲧⲏⲣϥ̅ ⲟⲩⲟϫ ⲁⲩⲱ ⲛ̅ⲕⲁ ⲛⲓⲙ ⲉⲧⲉⲛ̅ⲧⲟⲕ (sic) ⲉⲩⲟⲩⲟϫ. <span style=
  "color:#b00e23">(ⲍ̅)</span> ⲧⲉⲛⲟⲩ ϭⲉ ⲉⲓⲥ ϩⲏⲏⲧⲉ ⲁⲓ̈ⲥⲱⲧⲙ̅ ϫⲉ ⲉⲓⲥ ⲛⲉⲕϣⲟⲟⲥ
  ⲥⲉϩⲱⲱⲕⲉ ⲛⲁⲕ. ⲛⲁⲓ̈ ⲉⲩⲛⲙ̅ⲙⲁⲛ ϩⲛ ⲧⲉⲣⲏⲙⲟⲥ. ⲁⲩⲱ ⲙ̅ⲡⲉⲛⲛⲁϣⲡⲟⲩ ⲉⲃⲟⲗ ϩⲛ̅ ⲗⲁⲁⲩ ⲛ̅ϣⲁϫⲉ.
  ⲟⲩⲇⲉ ⲙ̅ⲡⲉⲛⲛⲟϫⲟⲩ ⲉⲃⲟⲗ ⲛ̅ⲛⲉϩⲟⲟⲩ ⲧⲏⲣⲟⲩ ⲉⲩϩⲁϩⲧⲏⲛ. <span style=
  "color:#b00e23">(ⲏ̅)</span> ⲉϣⲱⲡⲉ ⲁϩⲉ ϫⲛⲉ ⲛⲉⲕϩⲙ̅ϩⲁⲗ. ⲁⲩⲱ ⲥⲉⲛⲁⲧⲁⲙⲟⲕ ⲉⲛⲁⲓ̈.
  ⲧⲉⲛⲟⲩ ϭⲉ ⲛⲉⲕϩⲙ̅ϩⲁⲗ ⲉⲧⲉ ⲁⲛⲟⲛ ⲡⲉ. ⲙⲁⲣⲟⲩϭⲉⲛ ⲭⲁⲣⲓⲥ ⲛⲁϩⲣ&lt;�ⲁ&gt;ⲕ ϫⲉ ⲛ̅ⲧⲁⲛⲉⲓ ⲛⲁⲕ
  ⲛ̅ⲟⲩϩⲟⲟⲩ ⲉⲛⲁⲛⲟⲩϥ. ⲙⲁⲣⲉ ⲧⲉⲕϭⲓϫ. ϯ ⲙ̅ⲡⲉⲕϣⲏⲣⲉ ⲇ̅ⲁ̅ⲇ̅ ⲙ̅ⲡⲉⲧⲉⲥⲛⲁϩⲉ ⲉⲣⲟϥ.
  <span style="color:#b00e23">(ⲑ̅)</span> ⲛ̅ϩⲙ̅ϩⲁⲗ ⲇⲉ ⲛ̅ⲇⲁⲩⲉⲓⲇ ⲁⲩⲧⲁⲩⲉ ⲛⲉⲓ̈ϣⲁϫⲉ.
  ⲉⲛⲁⲃⲁⲗ ϩⲙ̅ ⲡⲣⲁⲛ ⲛ̅ⲇ̅ⲁ̅ⲇ̅. ⲛⲁⲃⲁⲗ ⲇⲉ ⲁϥⲁⲛⲅϥ̅ ⲉϩⲣⲁⲓ̈. <span style=
  "color:#b00e23">(ⲓ̅)</span> ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ ⲛ̅ⲛⲉϩⲙ̅ϩⲁⲗ ⲛ̅ⲇⲁⲩⲉⲓⲇ. ϫⲉ ⲛⲓⲙ
  ⲡⲉ ⲇⲁⲩⲉⲓⲇ. ⲁⲩⲱ ⲛⲓⲙ ⲡⲉ ⲡϣⲏⲣⲉ ⲛ̅ⲓ̈ⲉⲥⲥⲁⲓ̈. ⲙ̅ⲡⲟⲟⲩ. ⲛ̅ⲧⲁ ⲛ̅ϩⲙ̅ϩⲁⲗ ⲁϣⲁⲓ̈ ⲉⲡⲏⲧ
  (sic). ⲡⲟⲩⲁ ⲡⲟⲩⲁ ⲙ̅ⲙⲟⲟⲩ. ϩⲁ ⲡϩⲟ ⲙ̅ⲡⲉⲩϫⲟⲉⲓⲥ. <span style=
  "color:#b00e23">(ⲓ̅ⲁ̅)</span> ⲉⲓ̈ⲛⲁϥⲓ̈ ⲛ̅ⲛⲁⲟⲉⲓⲕ. ⲙⲛ̅ ⲛⲁⲏⲣⲡ̅. ⲙⲛ̅ ⲛⲁϭⲓⲛⲟⲩⲱⲙ
  ⲛ̅ⲧⲁⲓ̈ϣⲁⲁⲧⲟⲩ. ⲛ̅ⲛⲉⲧϩⲱⲱⲕⲉ ⲛ̅ⲛⲁⲉⲥⲟⲟⲩ. ⲛ̅ⲧⲁⲧⲁⲁⲩ ⲛ̅ϩⲉⲛⲣⲱⲙⲉ. ⲉⲛϯⲥⲟⲟⲩⲛ ⲁⲛ. ϫⲉ
  ϩⲉⲛⲉⲃⲟⲗ ⲧⲱⲛ ⲛⲉ. ⲛ̅ϯⲛⲁϯ ⲁⲛ. <span style="color:#b00e23">(ⲓ̅ⲃ̅)</span> ⲛ̅ϩⲙ̅ϩⲁⲗ
  ⲇⲉ ⲛ̅ⲇⲁⲩⲉⲓⲇ ⲁⲩⲕⲟⲧⲟⲩ ⲉⲣⲁⲧϥ̅ ⲛ̅ⲇⲁⲩⲉⲓⲇ ⲛ̅ⲧⲉⲩϩⲓ̈ⲏ. ⲁⲩⲧⲁⲩⲟ ⲉⲣⲟϥ ⲛ̅ⲛⲉⲓ̈ϣⲁϫⲉ ⲧⲏⲣⲟⲩ.
  <span style="color:#b00e23">(ⲓ̅ⲅ̅)</span> ⲁⲩⲱ ⲇ̅ⲁ̅ⲇ̅ ⲡⲉϫⲁϥ ⲛ̅ⲛⲉϥⲣⲱⲙⲉ. ϫⲉ ⲙⲁⲣⲉ
  ⲡⲟⲩⲁ ⲡⲟⲩⲁ ⲙ̅ⲙⲱⲧⲛ̅ ϩⲟⲕϥ̅ ⲛ̅ⲧⲉϥⲥⲏϥⲉ. ⲁⲩⲱ ⲁⲩⲧⲱⲟⲩⲛ ⲁⲩⲟⲩⲁϩⲟⲩ ⲛ̅ⲥⲁ ⲇⲁⲩⲉⲓⲇ ⲛ̅ϭⲓ
  ⲁϥⲧⲟⲩϣⲏ ⲛ̅ⲣⲱⲙⲉ. ⲡⲕⲉϣⲏⲧ. ⲇⲉ ⲛ̅ⲣⲱⲙⲉ. ⲁⲩϩⲙⲟⲟⲥ ϩⲁⲧⲛ̅ ⲛⲉⲥⲕⲉⲩⲏ. <span style=
  "color:#b00e23">(ⲓ̅ⲇ̅)</span> ⲁⲃⲓⲕⲓⲁ ⲇⲉ ⲑⲓ̈ⲙⲉ &lt;�ⲛ̅&gt;ⲛⲁⲃⲁⲗ. ⲁ ⲟⲩⲁ
  ⲛ̅ⲛⲉⲥϩⲙ̅ϩⲁⲗ ⲧⲁⲙⲟⲥ. ⲉⲥϫⲱ ⲙ̅ⲙⲟⲥ ⲛⲁⲥ ϫⲉ ⲉⲓⲥ ⲇⲁⲩⲉⲓⲇ ⲁϥϫⲟⲟⲩ ⲉⲃⲟⲗ ϩⲛ̅ ⲧⲉⲣⲏⲙⲟⲥ.
  ⲛ̅ϩⲉⲛⲃⲁⲓ̈ϣⲓ̈ⲛⲉ. ⲉⲥⲙⲟⲩ ⲉⲡⲉⲛϫⲟⲉⲓⲥ ⲁⲩⲱ ⲙ̅ⲡⲉϥⲕⲟⲧϥ̅ ⲣⲱ ⲉⲣⲟⲟⲩ. <span style=
  "color:#b00e23">(ⲓ̅ⲉ̅)</span> ⲛ̅ⲣⲱⲙⲉ ⲇⲉ. ⲛⲁⲛⲟⲩⲟⲩ ⲛⲙ̅ⲙⲁⲛ ⲉⲙⲁⲧⲉ. ⲙ̅ⲡⲟⲩⲛⲟϫⲛ ⲉⲃⲟⲗ
  ⲛ̅ⲗⲁⲁⲩ. ⲁⲩⲱ ⲙ̅ⲡⲟⲩⲛⲟϣⲡⲉⲛ ϩⲛ̅ ⲗⲁⲁⲩ ⲙ̅ⲙⲁ. ⲛ̅ϫⲓⲛ ⲛⲉϩⲟⲟⲩ ⲧⲏⲣⲟⲩ ⲉⲛϩⲁⲧⲏⲩ.
  <span style="color:#b00e23">(ⲓ̅ⲋ̅)</span> ⲁⲩⲱ ⲉⲛϩⲉⲛ ⲧⲥⲱϣⲉ. ⲛⲉⲩⲕⲱⲧⲉ ⲉⲣⲟⲛ ⲛ̅ⲑⲉ
  ⲛ̅ⲛⲓ̈ⲥⲟⲃⲧ. ⲛ̅ⲧⲉⲩϣⲏ ⲙⲛ̅ ⲡⲉϩⲟⲟⲩ ϩⲛ̅ ⲧⲥⲱϣⲉ. ⲉⲛⲙⲟⲟⲛⲉ ⲛ̅ⲛⲉⲥⲟⲟⲩ. <span style=
  "color:#b00e23">(ⲓ̅ⲍ̅)</span> ⲧⲉⲛⲟⲩ ϭⲉ ϯϩⲧⲏ ⲛ̅ⲧⲉⲛⲁⲩ ⲛ̅ⲧⲟ. ϫⲉ ⲉⲣⲛⲁⲣ ⲟⲩ. ϫⲉ ⲁ
  ⲧⲕⲁⲕⲓⲁ ϫⲱⲕ ⲉⲃⲟⲗ. ⲉϫⲉⲙ ⲡⲉⲛϫⲟⲉⲓⲥ. ⲁⲩⲱ ⲉϫⲙ̅ ⲡⲉϥⲏⲓ̈. ⲡⲁⲓ̈ ⲇⲉ ⲟⲩϣⲏⲣⲉ ⲡⲉ ⲛ̅ⲗⲟⲓⲙⲟⲥ.
  ⲉⲙⲛ̅ ⲑⲉ ⲛ̅ϣⲁϫⲉ ⲛⲙ̅ⲙⲁϥ. <span style="color:#b00e23">(ⲓ̅ⲏ̅)</span> ⲁⲥⲃⲟϭⲥ̅ ⲇⲉ
  ⲛ̅ϭⲓ ⲁⲃⲓⲕⲓⲁ. ⲁⲥϫⲓ̈ ⲛ̅ϣⲏⲧ ⲛ̅ⲟⲉⲓⲕ. ⲁⲩⲱ ⲁⲛⲅⲓⲟⲛ ⲥⲛⲁⲩ ⲛ̅ⲏⲣⲡ. ⲁⲩⲱ ϯⲟⲩ ⲛ̅ⲉⲥⲟⲟⲩ
  ⲉⲩⲡⲟⲥⲉ. ⲁⲩⲱ ϯⲟⲩ ⲛ̅ϣⲓ̈ ⲛ̅ⲛⲟⲉⲓⲧ. ⲁⲩⲱ ϯⲟⲩ ⲛ̅ϣⲓ̈ ⲛ̅ⲉⲗⲉⲗϣⲱⲟⲩⲉⲓ. ⲁⲩⲱ ϣⲏⲧ ⲛ̅ⲧⲁϭ
  ⲛ̅ⲃⲏⲛⲛⲉ ⲉⲩⲧⲁⲓ̈ⲏⲩ. ⲁⲥⲧⲁⲗⲟⲟⲩ ⲉϫⲛ̅ ⲛⲉⲟⲟⲩ. <span style=
  "color:#b00e23">(ⲓ̅ⲑ̅)</span> ⲡⲉϫⲁⲥ ⲛ̅ⲛⲉⲥϩⲙ̅ϩⲁⲗ. ϫⲉ ⲙⲟⲟϣⲉ ϩⲁ ⲧⲁϩⲏ. ⲁⲩⲱ ⲉⲓⲥ
  ϩⲏⲏⲧⲉ ⲁⲛⲟⲕ ϯⲟⲩⲏϩ ⲛ̅ⲥⲁ ⲧⲏⲩⲧⲛ̅. ⲡⲉⲥϩⲁⲓ̈ ⲇⲉ ⲛⲁⲃⲁⲗ ⲙ̅ⲡⲉⲥⲧⲁⲙⲟϥ ⲉⲡⲉⲓ̈ⲧⲱϣ.
  <span style="color:#b00e23">(ⲕ̅)</span> ⲛ̅ⲧⲟⲥ ⲇⲉ ⲉⲥⲧⲁⲗⲏⲩ ⲉⲧⲉⲥⲉⲱ. ⲁⲩⲱ ⲛⲉⲥⲛⲏⲩ
  ⲉϩⲣⲁⲓ̈ ϩⲁ ⲧⲟⲗⲕⲥ̅ ⲙ̅ⲡⲧⲟⲟⲩ. ⲉⲓⲥ ⲇⲁⲩⲉⲓⲇ ⲙⲛ̅ ⲛⲉϥⲣⲱⲙⲉ. ⲛⲉⲩⲙⲟⲟϣⲉ. ⲉⲩⲛⲏⲩ ⲉϩⲟⲩⲛ
  ⲉϩⲣⲁⲥ. ⲁⲥⲉⲓⲟⲣϩϥ̅. <span style="color:#b00e23">(ⲕ̅ⲁ̅)</span> ⲇ̅ⲁ̅ⲇ̅ ⲇⲉ ⲛⲉϥϣⲁϫⲉ
  ⲉϥϫⲱ ⲙ̅ⲙⲟⲥ. ϫⲉ ⲙⲉϣⲁⲕ ⲟⲩⲛⲟⲃⲉ ⲡⲉ ⲛ̅ⲧⲁⲓ̈ⲁⲁϥ. ⲉⲁⲓ̈ϩⲁⲣⲉϩ ⲉⲛⲉⲧϣⲟⲟⲡ ⲛⲁϥ ⲧⲏⲣⲟⲩ ϩⲛ̅
  ⲧⲉⲣⲏⲙⲟⲥ. ⲉⲙⲡⲉⲛⲁⲓ̈ⲧⲉⲓ ⲙ̅ⲙⲟϥ ⲛ̅ⲗⲁⲁⲩ. ⲉⲃⲟⲗ ϩⲛ̅ ⲛⲉⲧⲛ̅ⲧⲁϥ ⲧⲏⲣⲟⲩ. ⲁⲩⲱ ϩⲓ̈ ⲛⲁⲓ̈
  ⲁϥⲧⲱⲱⲃⲉ ⲛⲁⲓ̈ ⲛ̅ϩⲉⲛⲡⲉⲑⲟⲟⲩ ⲉⲡⲙⲁ ⲛ̅ϩⲉⲛⲡⲉⲧⲛⲁⲛⲟⲩⲟⲩ. <span style=
  "color:#b00e23">(ⲕ̅ⲃ̅)</span> ⲁⲩⲱ ⲛⲁⲓ̈ ⲉⲣⲉ ⲡⲛⲟⲩⲧⲉ ⲁⲁⲩ ⲛ̅ⲛⲉϫⲁϫⲉ ⲛ̅ⲇ̅ⲁ̅ⲇ̅. ⲁⲩⲱ
  ⲛⲉⲓ̈ⲕⲟⲟⲩⲉ. ⲉϥⲉⲟⲩⲁϩⲟⲩ ⲉⲣⲟⲟⲩ. ϫⲉ ⲉϣⲱⲡⲉ ϯⲛⲁϣⲉϫⲡ̅ ⲗⲁⲁⲩ ⲉⲡⲁϩⲟⲩ ⲛ̅ⲛⲉⲧϣⲟⲟⲡ ⲧⲏⲣⲟⲩ
  ⲛⲁⲃⲁⲗ (sic) ϣⲁ ⲡⲛⲁⲩ ⲛ̅ϩⲧⲟⲟⲩⲉ. ⲉϥⲉⲣⲙⲏ ⲉϩⲟⲩⲛ ⲉⲧϫⲟ. <span style=
  "color:#b00e23">(ⲕ̅ⲅ̅)</span> ⲁⲃⲓⲕⲓⲁ ⲇⲉ ⲁⲥⲛⲁⲩ ⲉⲇⲁⲩⲉⲓⲇ ⲁⲩⲱ ⲛ̅ⲧⲉⲩⲛⲟⲩ ⲁⲥⲃⲟϭⲥ̅
  ⲉⲃⲟⲗ ϩⲛ̅ ⲧⲉⲱ. ⲁⲥⲡⲁϩⲧⲥ̅ ϩⲓ̈ⲑⲏ ⲛ̅ⲇ̅ⲁ̅ⲇ̅ ⲉϫⲙ̅ ⲡⲉⲥϩⲟ ⲁⲥⲟⲩⲱϣⲧ̅ ⲛⲁϥ ⲉϫⲙ̅ ⲡⲕⲁϩ
  <span style="color:#b00e23">(ⲕ̅ⲇ̅)</span> ϩⲁ ⲛⲉϥⲟⲩⲉⲣⲏⲧⲉ. ⲡⲉϫⲁⲥ ϫⲉ ⲡⲁϫⲟⲉⲓⲥ.
  ⲉⲣⲉ ⲡϫⲓ̈ⲛϭⲟⲛⲥ̅ ϩⲓ̈ϫⲱⲓ̈. ⲙⲁⲣⲉ ⲧⲉⲕϩⲙ̅ϩⲁⲗ ϣⲁϫⲉ ⲉⲛⲉⲕⲙⲁⲁϫⲉ. ⲛⲅ̅ⲥⲱⲧⲙ̅ ⲉⲛⲉϣⲁϫⲉ
  ⲛ̅ⲧⲉⲕϩⲙ̅ϩⲁⲗ. <span style="color:#b00e23">(ⲕ̅ⲉ̅)</span> ⲙ̅ⲡⲉⲣⲧⲣⲉ ⲡⲁϫⲟⲉⲓⲥ ⲕⲁ
  ⲡⲉϥϩⲏⲧ. ⲛ̅ϭⲓ ⲡϩⲏⲧ ⲙ̅ⲡⲉⲓ̈ⲣⲱⲙⲉ ⲛ̅ⲗⲟⲓⲙⲟⲥ. ϫⲉ ⲕⲁⲧⲁ ⲡⲉϥⲣⲁⲛ ⲉⲣⲉ ⲧⲙⲛ̅ⲧⲁⲑⲏⲧ ⲙ̅ⲙⲟϥ.
  ⲉⲧⲉ ⲛⲁⲃⲁⲗ ⲡⲉ. ⲉⲡⲉϥⲣⲁⲛ ⲡⲉ ⲛⲁⲃⲁⲗ. ⲕⲁⲧⲁ ⲧⲙⲛ̅ⲧⲁⲑⲏⲧ ⲉⲧⲛ̅ⲙ̅ⲙⲁϥ ⲡⲉ. ⲁⲩⲱ ⲁⲛⲟⲕ
  ⲧⲉⲕϩⲙ̅ϩⲁⲗ. ⲙ̅ⲡⲓ̈ⲛⲁⲩ ϩⲛ̅ ⲟⲩⲙⲉ. ⲉⲛⲉϩⲙ̅ϩⲁⲗ ⲙ̅ⲡⲁϫⲟⲉⲓⲥ. ⲛⲁⲓ̈ ⲛ̅ⲧⲁⲕⲧⲛ̅ⲛⲟⲟⲩⲥⲟⲩ
  <span style="color:#b00e23">(ⲕ̅ⲋ̅)</span> ⲧⲉⲛⲟⲩ ϭⲉ ⲡⲁϫⲟⲉⲓⲥ. ⲡϫⲟⲉⲓⲥ ⲟⲛϩ. ⲁⲩⲱ
  ⲧⲉⲕⲯⲩⲭⲏ ⲟⲛϩ̅. ⲕⲁⲧⲁ ⲑⲉ ⲉⲧⲙ̅ⲡⲉ ⲡϫⲟⲉⲓⲥ ⲕⲁⲁⲕ ⲉⲧⲣⲉⲕⲡⲱϩⲧ̅ ⲙ̅ⲡⲉⲥⲛⲟϥ ⲉⲃⲟⲗ. ⲁⲗⲗⲁ
  ⲉⲧⲣⲉⲕϩⲁⲣⲉϩ ⲉⲧⲉⲕϭⲓϫ ⲉⲥⲟⲩⲁⲁⲃ. ⲧⲉⲛⲟⲩ ϭⲉ ⲡⲁϫⲟⲉⲓⲥ ⲛⲉⲕϫⲓ̈ϫⲉⲉⲩ. ⲉⲩⲉⲉⲣ ⲑⲉ ⲛ̅ⲛⲁⲃⲁⲗ.
  ⲙⲛ̅ ⲛⲉⲧⲕⲱⲧⲉ ⲛⲥⲁ ϩⲉⲛⲡⲉⲑⲟⲟⲩ ⲉⲡⲁϫⲟⲉⲓⲥ. <span style="color:#b00e23">(ⲕ̅ⲍ̅)</span>
  ⲧⲉⲛⲟⲩ ϭⲉ ϫⲓ̈ ⲙ̅ⲡⲉⲓ̈ⲥⲙⲟⲩ ⲛ̅ⲧⲁ ⲧⲉⲕϩⲙ̅ϩⲁⲗ ⲉⲛⲧϥ̅ ⲙ̅ⲡⲁϫⲟⲉⲓⲥ. ⲛⲅ̅ⲧⲁⲁⲩ ⲛ̅ⲛⲉⲕϩⲙ̅ϩⲁⲗ.
  ⲛⲉⲧⲁϩⲉⲣⲁⲧⲟⲩ ⲙ̅ⲡⲃⲟⲗ ⲙ̅ⲡⲁϫⲟⲉⲓⲥ. <span style="color:#b00e23">(ⲕ̅ⲏ̅)</span> ϥⲓ̈
  ⲙ̅ⲙⲁⲩ ⲛ̅ⲧⲁⲛⲟⲙⲓⲁ ⲛ̅ⲧⲉⲕϩⲙ̅ϩⲁⲗ. ϫⲉ ϩⲛ̅ ⲟⲩⲉⲓⲣⲉ. ⲡϫⲟⲉⲓⲥ ⲛⲁⲥⲙⲓ̈ⲛⲉ ⲛ̅ⲟⲩⲏⲓ̈. ⲉϥⲉⲛϩⲟⲧ
  ⲙ̅ⲡⲁϫⲟⲉⲓⲥ. ϫⲉ ⲡⲡⲟⲗⲩⲙⲟⲥ ⲙ̅ⲡⲁϫⲟⲉⲓⲥ. ⲡϫⲟⲉⲓⲥ ⲛⲁⲁⲁϥ. ⲁⲩⲱ ⲛⲥⲉⲛⲁϩⲉ ⲁⲛ ⲉⲕⲁⲕⲓⲁ ϩⲣⲁⲓ̈
  ⲛ̅ϩⲏⲧⲕ̅. <span style="color:#b00e23">(ⲕ̅ⲑ̅)</span> ⲁⲩⲱ ⲉⲣϣⲁⲛ ⲣⲱⲙⲉ ⲧⲱⲟⲩⲛ ⲉϥⲡⲏⲧ
  ⲛ̅ⲥⲱⲕ ⲁⲩⲱ ⲉϥⲕⲱⲧⲉ ⲛ̅ⲥⲁ ⲧⲉⲕⲯⲩⲭⲏ. ⲧⲉⲯⲩⲭⲏ ⲙ̅ⲡⲁϫⲟⲉⲓⲥ ⲛⲁϣⲱⲡⲉ ⲉⲥⲙⲏⲣ ϩⲛ̅ ⲟⲩⲙ̅ⲣ̅ⲣⲉ
  ⲛ̅ⲱⲛϩ̅ ϩⲁⲧⲙ̅ ⲡϫⲟⲉⲓⲥ ⲡⲛⲟⲩⲧⲉ. ⲧⲉⲯⲩⲭⲏ ⲇⲉ ⲛ̅ⲛⲉⲕϫⲁϫⲉ ϥⲛⲁⲙⲟⲣⲥ ⲉⲧⲙⲏⲧⲉ ⲛ̅ⲧⲉⲥⲫⲉⲛⲧⲱⲛⲉⲓ.
  ⲛϥ̅ϩⲟⲩⲱⲣⲥ ⲉⲃⲟⲗ. <span style="color:#b00e23">(ⲗ̅)</span> ⲁⲩⲱ ⲡϫⲟⲉⲓⲥ ϥⲛⲁⲉⲓⲣⲉ
  ⲙ̅ⲡⲁϫⲟⲉⲓⲥ ⲛ̅ⲛ̅ⲁⲅⲁⲑⲟⲛ ⲧⲏⲣⲟⲩ ⲛ̅ⲧⲁϥϫⲟⲟⲩ. ⲉⲧⲣⲉⲩⲉⲓ ⲉϩⲣⲁⲓ̈ ⲉϫⲱⲕ ⲁⲩⲱ ϥⲛⲁϩⲱⲛ ⲉⲧⲟⲟⲧⲕ̅
  ⲉⲧⲣⲉⲕϣⲱⲡⲉ ⲛ̅ⲁⲡⲉ ⲉϫⲉⲙ ⲡⲓⲏ̅ⲗ̅. <span style="color:#b00e23">(ⲗ̅ⲁ̅)</span> ⲁⲩⲱ
  ⲡⲁⲓ̈ ⲛ̅ⲟⲩⲃⲟⲧⲉ ⲛⲁⲕ ⲁⲛ ⲡⲉ. ⲟⲩⲇⲉ ⲛ̅ⲟⲩⲥⲕⲁⲛⲇⲁⲗⲟⲛ ⲁⲛ ⲡⲉ. ⲙ̅ⲡϩⲏⲧ ⲙ̅ⲡⲁϫⲟⲉⲓⲥ. ⲉⲡⲱϩⲧ̅
  ⲉⲃⲟⲗ ⲛ̅ⲟⲩⲥⲛⲟϥ ⲛ̅ⲁⲧⲛⲟⲃⲉ ⲉⲡϫⲓ̈ⲛϫⲏ. ⲁⲩⲱ ⲉⲣⲉ ⲧϭⲓ̈ϫ ⲙ̅ⲡⲁϫⲟⲉⲓⲥ ϣⲱⲡⲉ ⲉⲥⲧⲃ̅ⲃⲏⲩ ⲛⲁϥ.
  ⲁⲩⲱ ⲡϫⲟⲉⲓⲥ. ϥⲛⲁⲉⲓⲣⲉ ⲙ̅ⲡⲁⲅⲁⲑⲟⲛ. ⲙ̅ⲡⲁϫⲟⲉⲓⲥ. ⲛⲅ̅ⲉⲣ ⲡⲙⲉⲉⲩⲉ ⲛ̅ⲧⲉⲕϩⲙ̅ϩⲁⲗ ⲉⲉⲓⲣⲉ ⲛⲁⲥ
  ⲙ̅ⲡⲡⲉⲧⲛⲁⲛⲟⲩϥ. <span style="color:#b00e23">(ⲗ̅ⲃ̅)</span> ⲡⲉϫⲉ ⲇ̅ⲁ̅ⲇ̅ ⲛ̅ⲁⲃⲓⲕⲓⲁ.
  ϫⲉ ⲃⲁⲣⲟⲩⲭ. ⲉⲧⲉ ⲡⲁⲓ̈ ⲡⲉ. ϫⲉ ϥⲥⲙⲁⲙⲁⲁⲧ ⲛ̅ϭⲓ ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ⲡⲁⲓ̈
  ⲛ̅ⲧⲁϥⲧⲛ̅ⲛⲟⲟⲩⲧⲉ ⲙ̅ⲡⲟⲟⲩ. ⲉⲧⲣⲉⲉⲉⲓ ⲉϩⲟⲩⲛ ⲉϩⲣⲁⲓ̈. <span style=
  "color:#b00e23">(ⲗ̅ⲅ̅)</span> ⲁⲩⲱ ⲡⲟⲩⲥⲙⲟⲧ. ⲥⲙⲁⲙⲁⲁⲧ ⲁⲩⲱ ⲛ̅ⲧⲟ ⲧⲉⲥⲙⲁⲙⲁⲁⲧ ⲉⲧⲉ
  ⲙ̅ⲡⲉⲣⲕⲁⲁⲧ ⲙ̅ⲡⲟⲟⲩ ⲛ̅ϩⲟⲟⲩ. ⲉⲡⲱϩⲧ̅ ⲉⲃⲟⲗ ⲛ̅ⲟⲩⲥⲛⲟϥ ⲛ̅ⲁⲧⲛⲟⲃⲉ. ⲁⲩⲱ ⲉⲧⲉⲙϫⲱϩⲙ̅
  ⲛ̅ⲧⲁϭⲓ̈ϫ ⲛⲁⲓ̈. <span style="color:#b00e23">(ⲗ̅ⲇ̅)</span> ⲁⲩⲱ ϥⲟⲛϩ̅ ⲛ̅ϭⲓ
  ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ⲡⲁⲓ̈ ⲛ̅ⲧⲁϥⲕⲱⲗⲩ ⲙ̅ⲙⲟⲓ̈ ⲙ̅ⲡⲟⲟⲩ ⲉⲧⲉⲙⲉⲓⲣⲉ ⲟⲩⲡⲉⲑⲟⲟⲩ ⲛⲉ. ϫⲉ
  ⲉⲛⲉ ⲙ̅ⲡⲉⲧⲱⲟⲩⲛ ⲧⲁⲭⲏ. ⲉⲉⲓ ⲉⲣⲁⲧ ⲉⲛⲉⲙⲛ̅ ⲗⲁⲁⲩ. ⲉⲛⲉⲧⲏⲡ ⲧⲏⲣⲟⲩ ⲉⲛⲁⲃⲁⲗ. ⲛⲁⲥⲉⲉⲡⲉ ϣⲁ
  ⲡⲛⲁⲩ ⲛ̅ϩⲧⲟⲟⲩⲉ. ⲉϥⲣ̅ⲙⲏ ⲉϩⲟⲩⲛ ⲉⲧϫⲟ. <span style="color:#b00e23">(ⲗ̅ⲉ̅)</span>
  ⲁⲩⲱ ⲇ̅ⲁ̅ⲇ̅ (sic) ⲁϥϫⲓ̈ ⲛ̅ⲧⲟⲟⲧⲥ̅ ⲛⲉⲛⲕⲁ ⲛⲓⲙ ⲛ̅ⲧⲁⲥⲉⲛⲧⲟⲩ ⲛⲁϥ. ⲁⲩⲱ ⲡⲉϫⲁϥ ⲛⲁⲥ ϫⲉ
  ⲃⲱⲕ ⲉϩⲣⲁⲓ̈ ⲉⲡⲟⲩⲏⲓ̈ ϩⲛ̅ ⲟⲩⲉⲓⲣⲏⲛⲏ. ϯϩⲧⲏ. ⲁⲓ̈ⲥⲱⲧⲙ̅ ⲅⲁⲣ ⲉⲡⲟⲩϩⲣⲟⲟⲩ. ⲁⲩⲱ ⲁⲓ̈ϣⲉⲡ ϩⲣⲉ
  ⲉϩⲟⲩⲛ. <span style="color:#b00e23">(ⲗ̅ⲋ̅)</span> ⲁⲃⲓⲕⲓⲁ ⲇⲉ ⲁⲥⲃⲱⲕ ⲉⲣⲁⲧϥ̅
  ⲛ̅ⲛⲁⲃⲁⲗ. ⲁⲩⲱ ⲉⲓⲥ ϩⲏⲏⲧⲉ ⲛ̅ⲧⲟϥ ⲛⲉϥⲉⲓⲣⲉ ⲛ̅ⲟⲩϩⲟⲟⲡ ϩⲙ̅ ⲡⲉϥⲏⲓ̈ ⲛ̅ⲑⲉ ⲛ̅ⲟⲩϩⲟⲟⲡ
  ⲛ̅ⲣ̅ⲣⲟ. ⲁⲩⲱ ⲡϩⲏⲧ ⲛ̅ⲛⲁⲃⲁⲗ ⲛⲉϥⲣⲟⲟⲩⲧ ⲉⲣⲟϥ. ⲉϥⲧⲁϩⲉ ⲉⲡⲉϩⲟⲩⲟ. ⲁⲃⲓⲕⲓⲁ ⲇⲉ ⲙ̅ⲡⲉⲥⲧⲁⲩⲉ
  ⲗⲁⲁⲩ ⲛ̅ϣⲁϫⲉ ⲉⲣⲟϥ ⲉⲡⲧⲏⲣϥ̅. ϣⲁⲛⲧⲉ ⲡⲟⲩⲟⲉⲓⲛ ⲥⲱⲣ ⲙ̅ⲡⲉϥϩⲧⲟⲟⲩⲉ. <span style=
  "color:#b00e23">(ⲗ̅ⲍ̅)</span> ϩⲧⲟⲟⲩⲉ ⲇⲉ ⲛ̅ⲧⲉⲣⲉϥϣⲱⲡⲉ ⲁϥⲛⲏⲫⲉ ϩⲁ ⲡⲏⲣⲡ. ⲁⲩⲱ
  ⲧⲉϥⲥϩⲓⲙⲉ ⲁⲥⲧⲁⲩⲉ ⲉⲣⲟϥ ⲛ̅ⲛⲉϣⲁϫⲉ. ⲛ̅ⲧⲉⲣⲉϥⲥⲟⲧⲙⲟⲩ ⲇⲉ ⲁ ⲡⲉϥϩⲏⲧ ⲱⲙⲥ̅ ⲉⲣⲟϥ. ⲁⲩⲱ ⲛ̅ⲧⲟϥ
  ⲁϥⲧⲱⲥ. ⲁϥⲉⲣ̅ⲑⲉ ⲛ̅ⲛⲓ̈ⲱⲛⲉ <span style="color:#b00e23">(ⲗ̅ⲏ̅)</span> ⲙⲛ̅ⲛ̅ⲥⲁ ⲙⲏⲧ
  ⲇⲉ ⲛ̅ϩⲟⲟⲩ ⲡϫⲟⲉⲓⲥ ⲁϥⲡⲁⲧⲁⲥⲥⲉ ⲛⲁⲃⲁⲗ (sic) ⲁϥⲙⲟⲩ. <span style=
  "color:#b00e23">(ⲗ̅ⲑ̅)</span> ⲇⲁⲩⲉⲓⲇ ⲇⲉ ⲁϥⲥⲱⲧⲙ̅ ⲡⲉϫⲁϥ ϫⲉ ⲡϫⲟⲉⲓⲥ ⲥⲙⲁⲙⲁⲁⲧ
  ⲡⲉⲛⲧⲁϥⲕⲣⲓⲛⲉ ⲙ̅ⲡⲁϩⲁⲡ. ⲙⲛ̅ ⲡⲁⲛⲟϭⲛⲉϭ. ⲛ̅ⲧⲟⲟⲧϥ̅ ⲛ̅ⲛⲁⲃⲁⲗ. ⲁⲩⲱ ⲡⲉϥϩⲙ̅ϩⲁⲗ ⲁϥⲛⲁϩⲙⲉϥ
  ⲛ̅ⲧⲟⲟⲧⲟⲩ ⲛ̅ϩⲉⲛⲡⲉⲑⲟⲟⲩ. ⲁⲩⲱ ⲧⲕⲁⲕⲓⲁ ⲛ̅ⲛⲁⲃⲁⲗ ⲁ ⲡϭ̅ⲥ̅ ⲕⲧⲟⲥ ⲉϫⲉⲛ ⲧⲉϥⲁⲡⲉ. ⲁⲩⲱ ⲇⲁⲩⲉⲓⲇ
  ⲁϥϫⲟⲟⲩ ⲁϥϣⲁϫⲉ ⲉⲧⲃⲉ ⲁⲃⲓⲕⲓⲁ. ⲉⲧⲣⲉⲥϣⲱⲡⲉ ⲛⲁϥ ⲛ̅ⲥϩⲓⲙⲉ. <span style=
  "color:#b00e23">(ⲙ̅)</span> ⲁⲩⲱ ⲛⲉϩⲙ̅ϩⲁⲗ ⲛ̅ⲇ̅ⲁ̅ⲇ̅ ⲁⲩⲉⲓ ⲉⲣⲁⲧⲥ̅ ⲛ̅ⲁⲃⲓⲕⲓⲁ
  ⲧⲕⲁⲣⲙⲏⲗⲟⲥ. ⲁⲩϣⲁϫⲉ ⲛⲙ̅ⲙⲁⲥ ⲉⲩϫⲱ ⲙ̅ⲙⲟⲥ ϫⲉ ⲇⲁⲩⲉⲓⲇ ⲡⲉ ⲛ̅ⲧⲁϥⲧⲛ̅ⲛⲟⲟⲩⲛ ϣⲁⲣⲟ. ⲉϫⲓ̈ⲧⲉ
  ⲛⲁϥ ⲛ̅ⲥϩⲓ̈ⲙⲉ. <span style="color:#b00e23">(ⲙ̅ⲁ̅)</span> ⲁⲥⲧⲱⲟⲩⲛ ⲇⲉ ⲁⲥⲡⲁϩⲧⲥ̅
  ⲉϫⲙ̅ ⲡⲕⲁϩ ⲁⲥⲟⲩⲱϣⲧ̅ ⲉⲥϫⲱ ⲙ̅ⲙⲟⲥ. ϫⲉ ⲉⲓⲥ ⲧⲉⲕϩⲙ̅ϩⲁⲗ ⲥⲃ̅ⲧⲱⲧ ⲉⲣ̅ϩⲙ̅ϩⲁⲗ ⲛⲁⲕ. ⲉⲧⲣⲁⲉⲓⲁ
  ⲣⲁⲧⲟⲩ ⲉⲃⲟⲗ ⲛ̅ⲛⲉⲕϩⲙ̅ϩⲁⲗ. <span style="color:#b00e23">(ⲙ̅ⲃ̅)</span> ⲛ̅ⲧⲉⲩⲛⲟⲩ ⲇⲉ
  ⲛⲁⲃⲓⲕⲓⲁ. ⲁⲥⲧⲁⲗⲉ. ⲉⲧⲉⲥⲉⲱ. ⲁⲩⲱ ϯ ⲛ̅ϩⲙ̅ϩⲁⲗ ⲛ̅ⲧⲁⲥ ⲁⲩⲟⲩⲁϩⲟⲩ ⲛ̅ⲥⲱⲥ. ⲁⲩⲱ ⲛ̅ⲧⲟⲥ
  ⲁⲥⲟⲩⲁϩⲥ ⲛ̅ⲥⲁ ⲛⲉϩⲙ̅ϩⲁⲗ ⲛ̅ⲇⲁⲩⲉⲓⲇ. ⲁⲥϣⲱⲡⲉ ⲛⲁϥ ⲛ̅ⲥϩⲓ̈ⲙⲉ. <span style=
  "color:#b00e23">(ⲙ̅ⲅ̅)</span> ⲁⲭⲓⲛⲁⲁⲃ ⲇⲉ ⲧⲉ ⲉⲃⲟⲗ ϩⲙ̅. ⲡⲓⲏ̅ⲗ̅. ⲁ ⲇ̅ⲁ̅ⲇ̅ ϫⲓ̈ⲧⲥ̅
  ⲛⲁϥ ⲛ̅ⲥϩⲓ̈ⲙⲉ. ⲁⲩⲱ ⲛ̅ⲧⲟⲟⲩ ⲛ̅ⲧⲥⲛ̅ⲧⲉ. ⲛⲉⲩⲟ ⲛ̅ⲥϩⲓ̈ⲙⲉ ⲛⲁϥ. <span style=
  "color:#b00e23">(ⲙ̅ⲇ̅)</span> ⲥⲁⲟⲩⲗ ⲇⲉ ⲁϥϯ ⲙ̅ⲙⲉⲗⲭⲱⲗ ⲧⲉϥϣⲉⲉⲣⲉ. ⲉⲧⲉ ⲑⲓ̈ⲙⲉ
  ⲛ̅ⲇ̅ⲁ̅ⲇ̅ ⲧⲉ. ⲙ̅ⲫⲁⲗⲧⲓ. ⲡϣⲏⲣⲉ ⲛ̅ⲁⲙⲓⲥ. ⲡⲉ ⲉⲃⲟⲗ ϩⲛ̅ ϩⲣⲁⲙⲙⲁ. ⲉⲧⲣⲉⲥϣⲱⲡⲉ ⲛⲁϥ
  ⲛ̅ⲥϩⲓ̈ⲙⲉ.
  <h3 id="first_samuel26">26</h3><span style="color:#b00e23">(ⲁ̅)</span>
  ⲛ̅ⲥⲓⲫⲁⲓⲛⲟⲥ ⲇⲉ ⲁⲩⲉⲓ ⲉⲃⲟⲗ ϩⲙ̅ ⲡⲕⲁϩ ⲉⲧⲣⲟⲕϩ̅. ⲉⲣⲁⲧϥ̅ ⲛ̅ⲥⲁⲟⲩⲗ. ⲉⲡⲃⲟⲩⲛⲟⲥ ⲉⲩϫⲱ ⲙ̅ⲙⲟⲥ
  ⲛⲁϥ. ϫⲉ ⲉⲓⲥ ⲇ̅ⲁ̅ⲇ̅ ⲗⲏϫ ϩⲙ̅ ⲡⲃⲟⲩⲛⲟⲥ. ϩⲛ̅ ⲭⲉⲇⲙⲁⲑ. ⲡⲉⲧⲉⲙ̅ⲡⲙⲧⲟ ⲉⲃⲟⲗ ⲛ̅ⲓⲉⲥⲥⲉⲙⲟⲩⲛ.
  <span style="color:#b00e23">(ⲃ̅)</span> ⲥⲁⲟⲩⲗ ⲇⲉ ⲁϥⲧⲱⲟⲩⲛ. ⲁϥⲓ̈ ⲉϩⲣⲁⲓ̈
  ⲉⲧⲉⲣⲏⲙⲟⲥ ⲛ̅ⲥⲓⲫ ⲉⲣⲉ ϣⲟⲙⲛ̅ⲧ ⲛ̅ϣⲟ ⲛ̅ⲣⲱⲙⲉ ⲛⲙ̅ⲙⲁϥ. ⲛ̅ⲥⲱⲧⲡ̅ ⲉⲃⲟⲗ ϩⲙ̅ ⲡⲓⲏ̅ⲗ̅.
  ⲉⲧⲣⲉϥⲕⲱⲧⲉ ⲛ̅ⲥⲁ ⲇⲁⲩⲉⲓⲇ ϩⲛ̅ ⲧⲉⲣⲏⲙⲟⲥ ⲛ̅ⲥⲓⲫ. <span style=
  "color:#b00e23">(ⲅ̅)</span> ⲁⲩⲱ ⲥⲁⲟⲩⲗ ⲁϥⲧⲁⲁϥ ⲉϩⲣⲁⲓ̈ ⲉⲡⲃⲟⲩⲛⲟⲥ ⲛ̅ⲭⲉⲗⲗⲁ.
  ⲡⲉⲧⲉⲙ̅ⲡⲙⲧⲟ ⲉⲃⲟⲗ ⲛ̅ⲓⲉⲥⲥⲉⲙⲟⲩⲛ ⲉϥϫⲓ̈ ⲉϩⲣⲁⲓ̈ ⲉⲧⲉϩⲓ̈ⲏ. ⲇⲁⲩⲉⲓⲇ ⲇⲉ ⲛⲉϥϩⲙⲟⲟⲥ ⲉϩⲣⲁⲓ̈
  ϩⲛ̅ ⲧⲉⲣⲏⲙⲟⲥ. ⲁⲩⲱ ⲇ̅ⲁ̅ⲇ̅ ⲛ̅ⲧⲉⲣⲉϥⲛⲁⲩ ϫⲉ ⲥⲁⲟⲩⲗ. ⲁϥⲓ̈ ⲉϩⲣⲁⲓ̈ ⲉϫⲱϥ ϩⲛ̅ ⲧⲉⲣⲏⲙⲟⲥ.
  <span style="color:#b00e23">(ⲇ̅)</span> ⲁ ⲇ̅ⲁ̅ⲇ̅ ϫⲟⲟⲩ ⲛ̅ϩⲉⲛⲕⲁⲧⲁⲥⲕⲟⲡⲟⲥ. ⲁϥⲉⲓⲙⲉ
  ϫⲉ ⲥⲁⲟⲩⲗ ⲁϥⲓ̈ ⲉⲃⲟⲗ ϩⲛ̅ ⲕⲉⲉⲓⲗⲁ ⲉϥⲥⲃ̅ⲧⲱⲧ <span style=
  "color:#b00e23">(ⲉ̅)</span> ⲇⲁⲩⲉⲓⲇ ⲁϥⲧⲱⲟⲩⲛ ⲙ̅ⲡⲁⲧⲉ ⲗⲁⲁⲩ ⲉⲓⲙⲉ. ⲁϥⲟⲛϣϥ̅ ⲉϩⲟⲩⲛ
  ⲉⲡⲙⲁ. ⲉⲧⲉⲣⲉ ⲥⲁⲟⲩⲗ ⲛ̅ϩⲏⲧϥ̅. ⲉϥⲛ̅ⲕⲟⲧⲕ̅ ⲁⲩⲱ ⲛⲉϥⲉⲙⲙⲁⲩ ⲛ̅ϭⲓ ⲁⲃⲉⲛⲛⲏⲣ ⲡϣⲏⲣⲉ ⲛ̅ⲛⲏⲣ.
  ⲡⲉⲧϩⲓ̈ϫⲙ ⲡⲉϥⲙⲏⲏϣⲉ. ⲥⲁⲟⲩⲗ ⲇⲉ ⲛⲉϥⲉⲛⲕⲟⲧⲕ̅ ϩⲛ̅ ⲧⲁⲛⲡⲏⲛⲏ (sic). ⲁⲩⲱ ⲡⲗⲁⲟⲥ ⲛⲉϥⲡⲟⲣϣ̅
  ⲉⲃⲟⲗ ϩⲙ̅ ⲡⲉϥⲕⲱⲧⲉ. <span style="color:#b00e23">(ⲋ̅)</span> ⲇⲁⲩⲉⲓⲇ ⲇⲉ ⲁϥⲟⲩⲱϣⲃ̅
  ⲉϥϫⲱ ⲙ̅ⲙⲟⲥ ⲛ̅ⲁⲭⲓⲙⲉⲗⲉⲭ ⲡⲉⲭⲉⲇⲇⲁⲓⲟⲥ. ⲁⲩⲱ ⲁⲃⲓⲥⲥⲁ. ⲡϣⲏⲣⲉ ⲛ̅ⲥⲁⲣⲟⲩⲓⲁⲥ. ⲡⲥⲟⲛ ⲛ̅ⲓ̈ⲱⲁⲃ
  ⲉϥϫⲱ ⲙ̅ⲙⲟⲥ ⲛⲁⲩ ϫⲉ ⲛⲓⲙ ⲡⲉⲧⲛⲁⲉⲓ ⲛⲙ̅ⲙⲁⲓ ⲉϩⲟⲩⲛ ⲉⲧⲡⲁⲣⲉⲙⲃⲟⲗⲏ ⲉⲣⲁⲧϥ̅ ⲛ̅ⲥⲁⲟⲩⲗ. ⲡⲉϫⲉ
  ⲁⲃⲉⲥⲥⲁ ⲛⲁϥ ϫⲉ ⲁⲛⲟⲕ ϯⲛⲏⲩ ⲛⲙ̅ⲙⲁⲕ. <span style="color:#b00e23">(ⲍ̅)</span> ⲁⲩⲱ
  ⲇⲁⲩⲉⲓⲇ. ⲙⲛ̅ ⲁⲃⲉⲥⲥⲁ. ⲁⲩϫⲱⲧⲉ ⲉϩⲟⲩⲛ ⲉⲡⲗⲁⲟⲥ ⲛ̅ⲧⲉⲩϣⲏ. ⲁⲩⲱ ⲉⲓⲥ ⲥⲁⲟⲩⲗ ⲉϥⲛⲏϫ ⲉϥⲟⲃϣ̅
  ϩⲛ̅ ⲗⲁⲙⲡⲏⲛⲏ. ⲉⲣⲉ ⲧⲉϥⲗⲟⲅⲭⲏ ⲧⲣ̅ⲧⲱⲣ ϩⲙ ⲡⲕⲁϩ ϩⲁϫⲱϥ. ⲁⲩⲱ ⲁⲃⲉⲛⲛⲏⲣ ⲙⲛ̅ ⲡⲉϥⲗⲁⲟⲥ.
  ⲉⲩⲛⲏϫ ⲉⲩⲟⲃϣ̅ ϩⲙ̅ ⲡⲉϥⲕⲱⲧⲉ <span style="color:#b00e23">(ⲏ̅)</span> ⲡⲉϫⲉ ⲁⲃⲉⲥⲥⲁ
  ⲉϩⲟⲩⲛ ϩⲛ̅ ⲇⲁⲩⲉⲓⲇ ϫⲉ ⲁ ⲡϫⲟⲉⲓⲥ ϯ ⲙ̅ⲡⲉⲕϫⲁϫⲉ ⲉϩⲣⲁⲓ̈ ⲉⲧⲟⲟⲧⲕ̅ ⲙ̅ⲡⲟⲟⲩ. ⲧⲉⲛⲟⲩ ϭⲉ
  ϯⲛⲁⲃⲱⲕ ⲛ̅ⲧⲁⲣⲁϩⲧϥ̅ ϩⲛ̅ ⲧⲁⲗⲟⲅⲭⲏ. ⲛ̅ⲧⲁϫⲟⲧϥ̅ ⲉⲡⲕⲁϩ ⲛ̅ⲧⲁⲧⲣⲉ ⲟⲩⲥⲟⲡ ⲛ̅ⲟⲩⲱⲧ ⲣⲁϣⲧϥ̅.
  <span style="color:#b00e23">(ⲑ̅)</span> ⲡⲉϫⲉ ⲇⲁⲩⲉⲓⲇ ⲉϩⲟⲩⲛ ϩⲛ̅ ⲁⲃⲉⲥⲥⲁ ϫⲉ
  ⲙ̅ⲡⲉⲣⲙⲟⲟⲩⲧϥ̅ ϫⲉ ⲛⲓⲙ ⲡⲉⲧⲛⲁⲉⲛ ⲧⲟⲟⲧϥ̅ ⲉϫⲙ̅ ⲡⲉⲭⲣ̅ⲥ̅ ⲙ̅ⲡϫⲟⲉⲓⲥ ⲛϥ̅ⲟⲩϫⲁⲓ̈.
  <span style="color:#b00e23">(ⲓ̅)</span> ⲡⲉϫⲉ ⲇⲁⲩⲉⲓⲇ ⲟⲛ ϫⲉ ⲡϫⲟⲉⲓⲥ ⲟⲛϩ̅. ϫⲉ
  ⲉⲣⲉⲧⲙ̅ ⲡϫⲟⲉⲓⲥ ϯⲥⲃⲱ ⲛⲁϥ. ⲡⲉϥϩⲟⲟⲩ ⲛⲁⲉⲓ ⲛϥ̅ⲙⲟⲩ ⲏ ⲛϥ̅ⲃⲱⲕ ⲉⲃⲟⲗ. ⲉⲡⲡⲟⲗⲩⲙⲟⲥ
  ⲛ̅ⲥⲉⲣⲁϩⲧϥ̅ ⲙⲛ̅ ⲛⲉⲛⲕⲟⲟⲩⲉ. <span style="color:#b00e23">(ⲓ̅ⲁ̅)</span> ⲁⲛⲟⲕ ⲇⲉ
  ⲛ̅ⲛⲉ ⲡⲁⲓ̈ ϣⲱⲡⲉ ⲙ̅ⲙⲟⲓ̈. ⲛ̅ⲧⲟⲟⲧϥ̅ ⲙ̅ⲡϫⲟⲉⲓⲥ. ⲉⲧⲣⲁⲉⲛ ⲧⲟⲟⲧ. ⲉϫⲙ̅ ⲡⲉⲭ̅ⲥ̅ ⲙ̅ⲡϫⲟⲉⲓⲥ.
  ⲧⲉⲛⲟⲩ ϭⲉ ϥⲓ̈ ⲛ̅ⲧⲗⲟⲅⲭⲏ ⲉⲧϩⲁϫⲱϥ. ⲁⲩⲱ ⲡⲉϩⲛⲁⲁⲩ ⲙ̅ⲙⲟⲟⲩ. ⲛ̅ⲧⲉⲛⲃⲱⲕ ⲉϩⲣⲁⲓ̈ ⲉⲡⲉⲛⲙⲁ.
  <span style="color:#b00e23">(ⲓ̅ⲃ̅)</span> ⲁⲩⲱ ⲇⲁⲩⲉⲓⲇ ⲛ̅ⲧⲉⲣⲉϥϥⲓ̈ ⲛ̅ⲧⲉϥⲗⲟⲅⲭⲏ.
  ⲙⲛ̅ ⲡⲉϩⲛⲁⲁⲩ ⲙ̅ⲙⲟⲟⲩ ⲉⲧϩⲁϫⲱϥ. ⲁⲩⲧⲱⲟⲩⲛ ⲁⲩⲙⲟⲟϣⲉ. ⲛⲉⲙⲛ̅ ⲗⲁⲁⲩ ⲇⲉ ⲓ̈ⲱⲣϩ ⲙ̅ⲙⲟⲟⲩ. ⲡⲉ.
  ⲁⲩⲱ ⲛⲉⲙ̅ⲡⲉ ⲗⲁⲁⲩ ⲉⲓⲙⲉ ⲏ ⲁϥⲛⲉϩⲥⲉ. ⲁⲗⲗⲁ ⲛⲉⲩⲟⲃϣ ⲧⲏⲣⲟⲩ ⲡⲉ ⲉⲃⲟⲗ ϫⲉ ⲟⲩϩⲟⲧⲉ ⲛ̅ⲧⲉ
  ⲡϫⲟⲉⲓⲥ ⲁⲥⲉⲓ ⲉϩⲣⲁⲓ̈ ⲉϫⲱⲟⲩ. <span style="color:#b00e23">(ⲓ̅ⲅ̅)</span> ⲇⲁⲩⲉⲓⲇ ⲇⲉ
  ⲁϥⲟⲩⲱⲧⲃ̅ ⲉⲡⲓⲥⲁ ⲙ̅ⲙⲟⲟⲩ. ⲁϥⲁϩⲉⲣⲁⲧⲟⲩ ⲉϫⲛ̅ ⲧⲁⲡⲉ ⲙ̅ⲡⲧⲟⲟⲩ. ⲉⲛⲁϣⲉ ⲧⲉϩⲓ̈ⲏ ⲉⲧⲟⲩⲧⲱⲟⲩ
  <span style="color:#b00e23">(ⲓ̅ⲇ̅)</span> ⲁⲩⲱ ⲇⲁⲩⲉⲓⲇ ⲁϥⲱϣ ⲉⲃⲟⲗ ⲉⲡⲗⲁⲟⲥ. ⲁⲩⲱ
  ⲁϥϣⲁϫⲉ ⲙⲛ̅ ⲁⲃⲉⲛⲛⲏⲣ ⲉϥϫⲱ ⲙ̅ⲙⲟⲥ. ⲛⲁϥ. ϫⲉ ⲛⲅ̅ⲛⲁⲉⲣⲟⲩⲱ ⲁⲛ ϩⲁⲣⲱⲓ̈ ⲁⲃⲉⲛⲛⲏⲣ. ⲁⲩⲱ
  ⲁⲃⲉⲛⲛⲏⲣ ⲁϥⲉⲣⲟⲩⲱ ⲉϥϫⲱ ⲙ̅ⲙⲟⲥ. ϫⲉ ⲛ̅ⲧⲕ̅ ⲛⲓⲙ ⲛ̅ⲧⲟⲕ ⲡⲉⲧⲙⲟⲩⲧⲉ ⲟⲩⲃⲏⲓ̈. <span style=
  "color:#b00e23">(ⲓ̅ⲉ̅)</span> ⲡⲉϫⲉ ⲇ̅ⲁ̅ⲇ̅ ⲛ̅ⲁⲃⲉⲛⲛⲏⲣ. ϫⲉ ⲙⲏ ⲛ̅ⲧⲕ̅ ⲟⲩⲣⲱⲙⲉ ⲁⲛ.
  ⲛ̅ⲇⲩⲛⲁⲧⲟⲥ ⲛ̅ⲧⲟⲕ ⲏ ⲛⲓⲙ ⲡⲉ ⲡⲕⲉⲟⲩⲁ ⲛ̅ⲧⲉⲕϩⲉ ϩⲙ̅ ⲡⲓⲏ̅ⲗ̅. ⲉⲧⲃⲉ ⲟⲩ ϭⲉ ⲛⲅ̅ⲣⲟⲉⲓⲥ ⲁⲛ
  ⲉⲡⲉⲕϫⲟⲉⲓⲥ. ⲡⲣ̅ⲣⲟ. ϫⲉ ⲁ ⲟⲩⲁ ⲉⲃⲟⲗ ϩⲙ̅ ⲡⲁⲗⲁⲟⲥ. ϫⲱⲧⲉ ⲉϩⲟⲩⲛ ⲉⲙⲟⲩⲟⲩⲧ ⲙ̅ⲡⲉⲕϫⲟⲉⲓⲥ
  ⲡⲣ̅ⲣⲟ. <span style="color:#b00e23">(ⲓ̅ⲋ̅)</span> ⲁⲩⲱ ⲛ̅ⲛⲁⲛⲟⲩ ⲡⲉⲓ̈ϣⲁϫⲉ ⲁⲛ
  ⲛ̅ⲧⲁⲕⲁⲁϥ. ⲡϫⲟⲉⲓⲥ ⲟⲛϩ. ϫⲉ ⲛ̅ⲧⲉⲧⲛ̅ ϩⲉⲛⲣⲱⲙⲉ ⲉⲩⲙ̅ⲡϣⲁ ⲙ̅ⲡⲟⲟⲩ ⲉⲛ̅ⲧⲉⲧⲛ̅ⲣⲟⲉⲓⲥ ⲁⲛ
  ⲉⲡⲉⲧⲛ̅ϫⲟⲉⲓⲥ ⲡⲣ̅ⲣⲟ. ⲉⲡⲉⲭ̅ⲥ̅ ⲡⲉ ⲙ̅ⲡϫⲟⲉⲓⲥ. ⲧⲉⲛⲟⲩ ϭⲉ ϯϩⲧⲏⲕ ⲛⲅ̅ⲛⲁⲩ ϫⲉ ⲉⲣⲉ ⲧⲗⲟⲅⲭⲏ
  ⲙ̅ⲡⲣ̅ⲣⲟ ⲛ̅ⲧⲱⲛ. ⲁⲩⲱ ⲡⲉϩⲛⲁⲁⲩ ⲙ̅ⲙⲟⲟⲩ ⲉⲧⲕⲏ ϩⲁϫⲱϥ. <span style=
  "color:#b00e23">(ⲓ̅ⲍ̅)</span> ⲥⲁⲟⲩⲗ ⲇⲉ ⲁϥⲥⲟⲩⲉⲛ ⲧⲉⲥⲙⲏ ⲛ̅ⲇⲁⲩⲉⲓⲇ. ⲡⲉϫⲁϥ ϫⲉ
  ⲧⲉⲕⲥⲙⲏ ⲧⲉ ⲧⲁⲓ̈ ⲡⲁϣⲏⲣⲉ ⲇⲁⲩⲉⲓⲇ. ⲡⲉϫⲉ ⲇⲁⲩⲉⲓⲇ ϫⲉ ⲁⲛⲟⲕ ⲡⲉⲕϩⲙ̅ϩⲁⲗ. ⲁⲛⲟⲕ ⲡⲉ. ⲡⲁϫⲟⲉⲓⲥ
  ⲡⲣ̅ⲣⲟ. <span style="color:#b00e23">(ⲓ̅ⲏ̅)</span> ⲡⲉϫⲁϥ ⲟⲛ. ϫⲉ ⲉⲧⲃⲉ ⲟⲩ ⲡⲁϫⲟⲉⲓⲥ
  ⲡⲏⲧ ϩⲓ̈ⲛⲁⲓ̈ ⲛ̅ⲥⲁ ⲡⲉϥϩⲙ̅ϩⲁⲗ. ⲉⲧⲃⲉ ⲟⲩ. ϫⲉ ⲛ̅ⲧⲁⲓ̈ⲉⲣⲛⲟⲃⲉ ⲁⲩⲱ ⲟⲩ ⲡⲉ ⲡⲁϫⲓ̈ⲛϭⲟⲛⲥ
  ⲛ̅ⲧⲁⲩϩⲉ ⲉⲣⲟϥ ⲉϩⲟⲩⲛ ⲉⲣⲟⲓ̈. ⲏ ⲁϣ ⲧⲉ ⲧⲕⲁⲕⲓⲁ. <span style=
  "color:#b00e23">(ⲓ̅ⲑ̅)</span> ⲧⲉⲛⲟⲩ ϭⲉ ⲙⲁⲣⲉ ⲡⲁϫⲟⲉⲓⲥ ⲡⲣ̅ⲣⲟ ⲥⲱⲧⲙ̅ ⲉⲛⲉϣⲁϫⲉ
  ⲙ̅ⲡⲉϥϩⲙ̅ϩⲁⲗ. ϫⲉ ⲉϣⲱⲡⲉ ⲙⲉⲛ. ⲡⲛⲟⲩⲧⲉ ⲡⲉⲧⲧⲟⲩⲛⲟⲥ ⲙ̅ⲙⲟⲕ ⲉϩⲣⲁⲓ̈ ⲉϫⲱⲓ̈. ⲉϥⲉϣⲱⲗⲙ̅
  ⲉⲧⲉⲕⲑⲩⲥⲓⲁ ⲉⲩⲥϯⲛⲟⲩⲃⲉ. ⲉϣⲱⲡⲉ ⲇⲉ ϩⲛ̅ϣⲏⲣⲉ ⲛ̅ⲣⲱⲙⲉ ⲛⲉ. ⲉⲧⲉⲓⲣⲉ ⲛ̅ⲛⲁⲓ̈. ⲉⲣⲉ ⲛⲉⲓ̈ⲕⲟⲟⲩⲉ
  ϣⲱⲡⲉ ⲉⲩⲥϩⲟⲩⲟⲣⲧ. ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. ϫⲉ ⲁⲩⲛⲟϫⲧ̅ ⲉⲃⲟⲗ ⲙ̅ⲡⲟⲟⲩ. ⲉⲧⲉⲙⲕⲁⲁⲧ.
  ⲉⲥⲙⲛⲧ̅. ϩⲛ̅ ⲛⲉⲕⲗⲏⲣⲟⲛⲟⲙⲓⲁ ⲙ̅ⲡϫⲟⲉⲓⲥ. ⲉⲩϫⲱ ⲙ̅ⲙⲟⲥ ⲛⲁⲓ̈. ϫⲉ ⲃⲱⲕ ⲁⲣⲓ̈ϩⲙ̅ϩⲁⲗ
  ⲛ̅ϩⲉⲛⲕⲉⲛⲟⲩⲧⲉ. <span style="color:#b00e23">(ⲕ̅)</span> ⲧⲉⲛⲟⲩ ϭⲉ ⲛ̅ⲛⲉ ⲡⲁⲥⲛⲟϥ
  ⲡⲱⲛ ⲉⲃⲟⲗ ϩⲓ̈ϫⲙ̅ ⲡⲕⲁϩ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. ϫⲉ ⲁϥⲕⲁ ⲣⲁⲧϥ̅ ⲉⲃⲟⲗ ⲛ̅ϭⲓ ⲡⲣ̅ⲣⲟ
  ⲙ̅ⲡⲓⲏ̅ⲗ̅. ⲉⲕⲱⲧⲉ ⲛ̅ⲥⲁ ⲧⲁⲯⲩⲭⲏ. ⲉⲓ̈ⲟ ⲛ̅ⲑⲉ ⲛ̅ⲟⲩⲡⲏⲓ̈ ⲛ̅ⲟⲩⲱⲧ. ⲕⲁⲧⲁ ⲑⲉ. ⲉⲧⲉⲣⲉ ⲡⲃⲁⲓ̈
  ϯⲟⲩⲟⲓ̈ ϩⲛ̅ ⲛⲉⲛⲧⲟⲩⲉⲓⲏ <span style="color:#b00e23">(ⲕ̅ⲁ̅)</span> ⲡⲉϫⲉ ⲥⲁⲟⲩⲗ ⲛⲁϥ
  ϫⲉ ⲁⲓ̈ⲉⲣⲛⲟⲃⲉ. ⲃⲱⲕ ⲡⲁϣⲏⲣⲉ ⲇⲁⲩⲉⲓⲇ. ϫⲉ ⲛϯⲛⲁϣⲉⲣ ⲡⲉⲑⲟⲟⲩ ⲛⲁⲕ ⲁⲛ. ϫⲉ ⲧⲁⲯⲩⲭⲏ ⲧⲁⲓ̈ⲏⲩ
  ⲛⲁϩⲣⲁⲕ. ϩⲙ̅ ⲡⲟⲟⲩ ⲛ̅ϩⲟⲟⲩ ⲁⲓ̈ϣⲱⲡⲉ ⲉⲩⲗⲁⲁⲩ. ⲁⲩⲱ ⲁⲓ̈ϣⲱⲡⲉ ⲉⲙⲁⲧⲉ ϩⲛ̅ ϩⲛ̅ⲛⲟϭ
  ⲙ̅ⲙⲛ̅ⲧⲁⲧⲥⲟⲟⲩⲛ. <span style="color:#b00e23">(ⲕ̅ⲃ̅)</span> ⲇⲁⲩⲉⲓⲇ ⲇⲉ ⲁϥⲟⲩⲱϣⲃ̅.
  ϫⲉ ⲉⲓⲥ ⲧⲗⲟⲅⲭⲏ ⲙ̅ⲡⲣ̅ⲣⲟ ϩⲙ̅ ⲡⲉⲓ̈ⲙⲁ. ⲙⲁⲣⲉ ⲟⲩⲁ ϩⲛ̅ ⲛⲉⲕϩⲙ̅ϩⲁⲗ ⲉⲓ ⲛϥ̅ϫⲓ̈ⲧⲥ̅.
  <span style="color:#b00e23">(ⲕ̅ⲅ̅)</span> ⲁⲩⲱ ⲡϫⲟⲉⲓⲥ ⲉϥⲉⲕⲧⲟ ⲉϫⲙ̅. ⲡⲟⲩⲁ ⲡⲟⲩⲁ
  ⲛ̅ⲧⲉϥⲇⲓⲕⲁⲓⲟⲥⲩⲛⲏ ⲙⲛ̅ ⲧⲉϥⲡⲓⲥⲧⲏⲥ. ⲛ̅ⲑⲉ ⲛ̅ⲧⲁ ⲡϫⲟⲉⲓⲥ ⲧⲁⲁⲕ ⲙ̅ⲡⲟⲟⲩ ⲉϩⲣⲁⲓ̈ ⲉⲧⲟⲟⲧ. ⲁⲩⲱ
  ⲙ̅ⲡⲓ̈ⲉⲣϩⲛⲁⲓ̈ ⲉⲉⲛ ⲧⲟⲟⲧ ⲉϫⲙ̅ ⲡⲉⲭⲣ̅ⲥ̅ ⲙ̅ⲡϫⲟⲉⲓⲥ. <span style=
  "color:#b00e23">(ⲕ̅ⲇ̅)</span> ⲁⲩⲱ ⲕⲁⲧⲁ ⲑⲉ ⲛⲧⲁ ⲧⲉⲕⲯⲩⲭⲏ ⲁⲓ̈ⲁⲓ̈ ⲙ̅ⲡⲟⲟⲩ ⲛⲁϩⲣⲁⲓ̈.
  ϩⲓ̈ⲛⲁⲓ̈ ϩⲱ ⲉⲣⲉ ⲧⲁⲯⲩⲭⲏ ⲁⲓ̈ⲁⲓ̈ ⲙ̅ⲡⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ. ⲛϥ̅ⲥⲕⲉⲡⲁⲍⲉ ⲙ̅ⲙⲟⲓ̈. ⲁⲩⲱ
  ⲛϥ̅ⲛⲁϩⲙⲉⲧ ⲉⲃⲟⲗ ϩⲛ̅ ⲑⲗⲓⲯⲓⲥ ⲛⲓⲙ. <span style="color:#b00e23">(ⲕ̅ⲉ̅)</span> ⲡⲉϫⲉ
  ⲥⲁⲟⲩⲗ ⲛ̅ⲇ̅ⲁ̅ⲇ̅ ϫⲉ ⲕⲥⲙⲁⲙⲁⲁⲧ ⲛ̅ⲧⲟⲕ ⲡⲁϣⲏⲣⲉ. ⲁⲩⲱ ϩⲛ̅ ⲟⲩⲉⲓⲣⲉ ⲉⲕⲉⲉⲓⲣⲉ ⲛ̅ϩⲉⲛϭⲟⲙ.
  ⲉⲕⲉϭⲙ̅ϭⲟⲙ. ⲁⲩⲱ ⲇⲁⲩⲉⲓⲇ ⲁϥⲃⲱⲕ ⲉϩⲣⲁⲓ̈ ⲉⲧⲉϥϩⲓ̈ⲏ. ⲥⲁⲟⲩⲗ ϩⲱⲱϥ ⲁϥⲕⲧⲟϥ ⲉϩⲣⲁⲓ̈ ⲉⲡⲉϥⲙⲁ.
  <h3 id="first_samuel27">27</h3><span style="color:#b00e23">(ⲁ̅)</span> ⲇⲁⲩⲉⲓⲇ
  ⲇⲉ ⲁϥϣⲁϫⲉ. ϩⲙ̅ ⲡⲉϥϩⲏⲧ ⲉϥϫⲱ ⲙ̅ⲙⲟⲥ. ϫⲉ ⲧⲉⲛⲟⲩ ⲁⲣⲏⲩ ϩⲛ ⲟⲩϩⲟⲟⲩ. ⲉⲓ̈ⲉⲉⲓ ⲉϩⲣⲁⲓ̈
  ⲉⲧⲟⲟⲧϥ̅ ⲛ̅ⲥⲁⲟⲩⲗ. ⲛ̅ⲧⲉⲧⲙ̅ ⲡⲉⲧⲛⲁⲛⲟⲩϥ ϣⲱⲡⲉ ⲙ̅ⲙⲟⲓ̈. ⲉⲓ̈ϣⲁⲛⲧⲙ̅ⲧⲱⲟⲩⲛ ⲛ̅ⲧⲁⲃⲱⲕ ⲉϩⲣⲁⲓ̈
  ⲉⲡⲕⲁϩ ⲛ̅ⲛ̅ⲁⲗⲗⲟⲫⲩⲗⲟⲥ. ⲛ̅ⲧⲉ ⲥⲁⲟⲩⲗ ⲥⲁϩⲱⲱϥ ⲉⲃⲟⲗ ⲙ̅ⲙⲟⲓ̈. ⲛϥ̅ⲗⲟ ⲉϥⲕⲱⲧⲉ ⲛ̅ⲥⲱⲓ̈ ϩⲛ̅
  ⲛ̅ⲧⲟϣ ⲧⲏⲣⲟⲩ ⲙ̅ⲡⲓⲏ̅ⲗ̅ ⲛ̅ⲧⲁⲉⲣⲃⲟⲗ ⲉⲛⲉϥϭⲓϫ. <span style=
  "color:#b00e23">(ⲃ̅)</span> ⲁⲩⲱ ⲇ̅ⲁ̅ⲇ̅ ⲁϥⲧⲱⲟⲩⲛ ⲙⲛ̅ ⲡⲉϥⲧⲟⲟⲩ ⲛ̅ϣⲉ ⲛ̅ⲣⲱⲙⲉ
  ⲉⲧⲛ̅ⲙ̅ⲙⲁϥ. ⲁϥⲃⲱⲕ ⲉⲣⲁⲧϥ̅ ⲛ̅ⲁⲭⲟⲩⲥ ⲡϣⲏⲣⲉ ⲙ̅ⲙⲁⲁⲭ ⲡⲣ̅ⲣⲟ ⲛ̅ⲅⲉⲑ. <span style=
  "color:#b00e23">(ⲅ̅)</span> ⲁϥⲟⲩⲱϩ ϩⲁⲧⲛ̅ ⲁⲭⲟⲩⲥ ϩⲛ̅ ⲅⲉⲑ. ⲛ̅ⲧⲟϥ ⲙⲛ̅ ⲛⲉϥⲣⲱⲙⲉ.
  ⲡⲟⲩⲁ ⲡⲟⲩⲁ ⲙⲛ̅ ⲡⲉϥⲏⲓ̈. ⲇⲁⲩⲉⲓⲇ ⲙⲛ̅ ⲧⲉϥⲥϩⲓ̈ⲙⲉ ⲥⲛ̅ⲧⲉ. ⲁⲭⲓⲛⲁⲁⲃ ⲧⲓⲥⲣⲁⲏⲗⲓⲧⲏⲥ. ⲁⲩⲱ
  ⲁⲃⲓⲕⲓⲁ ⲑⲓ̈ϩⲉ ⲛ̅ⲛⲁⲃⲁⲗ ⲡⲕⲁⲣⲙⲏⲗⲟⲥ. <span style="color:#b00e23">(ⲇ̅)</span> ⲁⲩϫⲓ̈
  ⲙ̅ⲡⲟⲩⲱ ⲇⲉ ⲛ̅ⲥⲁⲟⲩⲗ ϫⲉ ⲁ ⲇⲁⲩⲉⲓⲇ ⲡⲱⲧ ⲉϩⲣⲁⲓ̈ ⲉⲅⲉⲑ ⲙ̅ⲡⲉϥⲟⲩⲱϩ ϭⲉ ⲉⲧⲟⲟⲧϥ̅ ⲉⲃⲱⲕ
  ⲉϯⲟⲩⲟⲓ̈ ⲛ̅ⲥⲱϥ. <span style="color:#b00e23">(ⲉ̅)</span> ⲡⲉϫⲉ ⲇⲁⲩⲉⲓⲇ ⲇⲉ ⲉϩⲟⲩⲛ
  ϩⲛ̅ ⲁⲭⲟⲩⲥ. ϫⲉ ⲉϣⲱⲡⲉ ⲁⲛⲟⲕ ⲡⲉⲕϩⲙ̅ϩⲁⲗ. ⲁⲓ̈ϭⲉⲛ ⲭⲁⲣⲓⲥ ⲛⲁϩⲣⲁⲕ. ⲙⲁⲣⲟⲩϯ ⲟⲩⲙⲁ ⲛ̅ⲟⲩⲱϩ
  ⲛⲁⲓ̈ ϩⲛ̅ ⲛⲉⲡⲟⲗⲓⲥ ⲉⲧϩⲏⲛ ⲉⲧⲥⲱϣⲉ. ϫⲉ ⲉⲓ̈ⲉϭⲱ ⲙ̅ⲙⲁⲩ ⲛ̅ⲧⲉ ⲡⲉⲕϩⲙ̅ϩⲁⲗ ⲗⲟ ϩⲛ̅ ⲟⲩⲡⲟⲗⲓⲥ
  ⲉⲕⲟ ⲛ̅ⲣ̅ⲣⲟ ⲛ̅ϩⲏⲧⲥ̅ <span style="color:#b00e23">(ⲋ̅)</span> ⲁⲩⲱ ⲁϥϯ ⲛⲁϥ
  ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ ⲛ̅ⲥⲉⲕⲉⲗⲁⲕ. ⲉⲧⲃⲉ ⲡⲁⲓ̈ ⲁ ⲥⲉⲕⲉⲗⲁⲕ ⲱⲡ ⲉⲡⲣ̅ⲣⲟ ⲛ̅ϯⲓ̈ⲟⲩⲇⲁⲓ̈ⲁ. ϣⲁ
  ⲉϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ. <span style="color:#b00e23">(ⲍ̅)</span> ⲁⲩⲱ ⲧⲏⲡⲉ
  ⲛ̅ⲛⲉϩⲟⲟⲩ ⲛ̅ⲧⲁ ⲇ̅ⲁ̅ⲇ̅ ⲁⲁⲩ ϩⲛ̅ ⲧⲥⲱϣⲉ ⲛ̅ⲛ̅ⲁⲗⲗⲟⲫⲩⲗⲟⲥ ⲁϥⲉⲣ ϥⲧⲟⲟⲩ ⲛ̅ⲉⲃⲟⲧ.
  <span style="color:#b00e23">(ⲏ̅)</span> ⲁⲩⲱ ⲇ̅ⲁ̅ⲇ̅ ⲉⲛⲉϣⲁϥⲃⲱⲕ ⲉϩⲣⲁⲓ̈ ⲙⲛ̅
  ⲛⲉϥⲣⲱⲙⲉ. ⲛ̅ⲥⲉϯ. ⲙⲛ̅ ⲡⲕⲉⲥⲓⲣⲓ ⲧⲏⲣϥ̅ ⲙⲛ̅ ⲡⲁⲙⲁⲗⲏⲕ. ⲁⲩⲱ ⲉⲓⲥ ⲡⲕⲁϩ ⲛⲉϥϭⲣⲟⲣϭ̅. ϫⲓⲛ
  ⲗⲁⲙⲯⲟⲩⲣⲁ. ⲉⲧⲉ ⲙ̅ⲙⲁ ⲛⲉ. ⲉⲧⲏⲡ ⲉⲣⲟⲟⲩ. ⲉⲩⲟⲣϫ̅. ϣⲁ ⲉϩⲣⲁⲓ̈ ⲉⲕⲏⲙⲉ. <span style=
  "color:#b00e23">(ⲑ̅)</span> ⲁⲩⲱ ⲛⲉϥⲑⲉⲙⲕⲟ. ⲙ̅ⲡⲕⲁϩ ⲉⲛϥ̅ⲛⲟⲩϩⲙ̅ ⲛ̅ⲟⲩϩⲟⲟⲩⲧ ⲁⲛ ⲟⲩⲇⲉ
  ⲟⲩⲥϩⲓ̈ⲙⲉ. ⲁⲩⲱ ⲛⲉϥϫⲓ̈ ⲛ̅ϩⲉⲛⲟϩⲉ ⲛ̅ⲉⲥⲟⲟⲩ ⲙⲛ̅ ϩⲉⲛⲁϩⲟⲟⲩ ⲁⲩⲱ ϩⲛ̅ⲉⲥⲟⲟⲩ (sic) ⲙⲛ̅
  ϩⲛ̅ϭⲁⲙⲟⲩⲗ. ⲁⲩⲱ ϩⲛ̅ϩⲟⲉⲓⲧⲉ. ⲁⲩⲱ ⲛⲉⲩⲕⲧⲟ ⲙ̅ⲙⲟⲟⲩ ⲉⲩⲛⲏⲩ ⲛ̅ⲁⲭⲟⲩⲥ. <span style=
  "color:#b00e23">(ⲓ̅)</span> ⲡⲉϫⲉ ⲁⲭⲟⲩⲥ ⲉϩⲟⲩⲛ ϩⲛ̅ ⲇ̅ⲁ̅ⲇ̅ ⲉϥϫⲱ ⲙ̅ⲙⲟⲥ ⲛⲁϥ. ϫⲉ
  ⲛ̅ⲧⲁⲧⲉⲧⲛ̅ⲃⲱⲕ ⲉⲣⲉⲛ ⲛⲓⲙ ⲙ̅ⲡⲟⲟⲩ. ⲡⲉϫⲉ ⲇⲁⲩⲉⲓⲇ ⲛⲁϥ ϫⲉ ⲛ̅ⲧⲁⲛⲃⲱⲕ ⲉⲣⲉⲛ ⲡⲥⲁ ⲙ̅ⲡⲣⲏⲥ
  ⲛ̅ϯⲟⲩⲇⲁⲓ̈ⲁ. ⲁⲩⲱ ⲉⲣⲉⲙ ⲡⲥⲁ ⲙ̅ⲡⲣⲏⲥ. ⲛ̅ⲓⲉⲃⲉⲙⲉⲅⲁ. ⲁⲩⲱ ⲉⲣⲉⲙ ⲡⲥⲁ ⲙ̅ⲡⲣⲏⲥ ⲙ̅ⲡⲅⲉⲛⲓⲍⲉⲓ.
  <span style="color:#b00e23">(ⲓ̅ⲁ̅)</span> ⲁⲩⲱ ϩⲟⲟⲩⲧ ⲛⲓⲙ. ⲙⲛ̅ ⲥϩⲓ̈ⲙⲉ ⲛⲓⲙ.
  ⲙ̅ⲡⲉⲛϩⲁⲣⲉϩ ⲉⲣⲟⲟⲩ. ⲉⲉⲛⲧⲟⲩ ⲉϩⲟⲩⲛ ⲉⲅⲉⲑ. ⲉⲥϫⲱ ⲙ̅ⲙⲟⲥ ϫⲉⲕⲁⲥ ⲛ̅ⲛⲉⲩϫⲉ ⲟⲩϣⲁϫⲉ ⲉⲧⲃⲏⲏⲧ
  ϩⲛ̅ ⲅⲉⲑ. ⲉⲩϫⲱ ⲙ̅ⲙⲟⲥ ϫⲉ ⲛⲁⲓ̈ ⲛⲉϣⲁⲣⲉ ⲇ̅ⲁ̅ⲇ̅ ⲁⲁⲩ. ⲁⲩⲱ ⲡⲁⲓ̈ ⲡⲉ ⲡⲉϥⲇⲓⲕⲁⲓⲱⲙⲁ
  ⲛ̅ⲛⲉϩⲟⲟⲩ ⲧⲏⲣⲟⲩ ⲛ̅ⲧⲁ ⲇ̅ⲁ̅ⲇ̅ ⲁⲁⲩ ϩⲛ̅ ⲧⲥⲱϣⲉ ⲛ̅ⲛ̅ⲁⲗⲗⲟⲫⲩⲗⲟⲥ. <span style=
  "color:#b00e23">(ⲓ̅ⲃ̅)</span> ⲁⲩⲱ ⲁⲭⲟⲩⲥ ⲁ ⲡⲉϥϩⲏⲧ ⲧⲱⲧ ⲉⲙⲁⲧⲉ ⲉϫⲛ̅ ⲇⲁⲩⲉⲓⲇ. ⲉϥϫⲱ
  ⲙ̅ⲙⲟⲥ ϫⲉ ϩⲛ̅ ⲟⲩϣⲓ̈ⲡⲉ. ⲁϥϫⲓ̈ ϣⲓ̈ⲡⲉ ϩⲙ̅ ⲡⲉϥⲗⲁⲟⲥ ⲡⲓⲏ̅ⲗ̅. ⲁⲩⲱ ϥⲛⲁϣⲱⲡⲉ ⲛⲁⲓ̈
  ⲛ̅ⲟⲩϩⲙ̅ϩⲁⲗ ⲛ̅ϣⲁ ⲉⲛⲉϩ.
  <h3 id="first_samuel28">28</h3><span style="color:#b00e23">(ⲁ̅)</span> ⲁⲥϣⲱⲡⲉ
  ⲇⲉ ϩⲛ̅ ⲛⲉϩⲟⲟⲩ ⲉⲧⲙ̅ⲙⲁⲩ. ⲛ̅ⲁⲗⲗⲟⲫⲩⲗⲟⲥ ⲁⲩⲥⲱⲟⲩϩ ⲉϩⲟⲩⲛ ⲕⲁⲧⲁ ⲛ̅ⲧⲱϣ ⲛ̅ⲛⲉⲩⲡⲁⲣⲉⲙⲃⲟⲗⲏ.
  ⲉⲧⲣⲉⲩⲡⲟⲗⲩⲙⲉⲓ. ⲙⲛ̅ ⲡⲓⲏ̅ⲗ̅. ⲁⲩⲱ ⲡⲉϫⲉ ⲁⲭⲟⲩⲥ ⲉϩⲟⲩⲛ ϩⲛ̅ ⲇ̅ⲁ̅ⲇ̅. ϫⲉ ϩⲛ̅ ⲟⲩⲉⲓⲙⲉ.
  ⲉⲓⲙⲉ ϫⲉ ⲕⲛⲁⲉⲓ ⲉⲃⲟⲗ ⲛⲙ̅ⲙⲁⲓ̈. ⲉⲡⲡⲟⲗⲩⲙⲟⲥ ⲛ̅ⲧⲟⲕ ⲙⲛ̅ ⲛⲉⲕⲣⲱⲙⲉ. <span style=
  "color:#b00e23">(ⲃ̅)</span> ⲡⲉϫⲉ ⲇ̅ⲁ̅ⲇ̅ ⲛ̅ⲁⲭⲟⲩⲥ. ϫⲉ ⲧⲁⲓ̈ ⲧⲉ ⲑⲉ ⲉⲧⲉⲕⲛⲁⲉⲓⲙⲉ
  ⲧⲉⲛⲟⲩ ⲉⲛⲉⲧⲉⲣⲉ ⲡⲉⲕϩⲙ̅ϩⲁⲗ ⲛⲁⲁⲁⲩ. ⲡⲉϫⲉ ⲁⲭⲟⲩⲥ ⲛ̅ⲇ̅ⲁ̅ⲇ̅ ϫⲉ ⲧⲁⲓ̈ ⲧⲉ ⲑⲉ ⲉϯⲛⲁⲁⲁⲕ
  ⲛ̅ⲁⲣⲭⲏⲥⲱⲙⲁⲧⲟⲫⲩⲗⲁⲝ ⲛⲁⲓ̈. ⲛ̅ⲛⲉϩⲟⲟⲩ ⲧⲏⲣⲟⲩ. <span style=
  "color:#b00e23">(ⲅ̅)</span> ⲥⲁⲙⲟⲩⲗ ⲇⲉ ⲁϥⲙⲟⲩ. ⲁⲩⲱ ⲡⲓⲏ̅ⲗ̅ ⲧⲏⲣϥ̅ ⲁϥⲣⲓ̈ⲙⲉ ⲉⲣⲟϥ.
  ⲁⲩⲱ ⲁⲩⲧⲟⲙⲥϥ̅ ϩⲛ̅ ⲁⲣⲙⲁⲑⲁⲉⲓⲙ ⲧⲉϥⲡⲟⲗⲓⲥ. ⲥⲁⲟⲩⲗ ⲇⲉ ⲁϥⲙⲟⲩⲟⲩⲧ ⲛ̅ⲛⲉⲕⲁⲥⲧⲣⲓⲙⲓⲛⲑⲟⲥ. ⲉⲧⲉ
  ⲛ̅ⲣⲉϥⲉⲛⲕⲱⲱⲥ ⲉϩⲟⲩⲛ ⲛⲉ. ⲙⲛ̅ ⲛⲉⲧϣⲓ̈ⲛⲉ ⲉⲃⲟⲗ ϩⲙ̅ ⲡⲕⲁϩ. <span style=
  "color:#b00e23">(ⲇ̅)</span> ⲁⲩⲱ ⲛ̅ⲁⲗⲗⲟⲫⲩⲗⲟⲥ ⲁⲩⲥⲱⲟⲩϩ ⲉϩⲟⲩⲛ ⲁⲩⲉⲓ ⲁⲩⲧⲁⲁⲩ ⲉϩⲣⲁⲓ̈
  ⲉⲥⲱⲙⲁⲛ. ⲥⲁⲟⲩⲗ ϩⲱⲱϥ ⲁϥⲥⲱⲟⲩϩ ⲉϩⲟⲩⲛ ⲙⲛ̅ ⲡⲓⲏ̅ⲗ̅ ⲧⲏⲣϥ̅ ⲉϩⲣⲁⲓ̈ ⲉⲕⲉⲗⲃⲟⲩⲉ.
  <span style="color:#b00e23">(ⲉ̅)</span> ⲥⲁⲟⲩⲗ ⲁϥⲛⲁⲩ ⲉⲡⲡⲁⲣⲉⲙⲃⲟⲗⲏ ⲧⲏⲣⲥ̅
  ⲛ̅ⲛ̅ⲁⲗⲗⲟⲫⲩⲗⲟⲥ. ⲁϥⲣ̅ϩⲟⲧⲉ ⲁ ⲡⲉϥϩⲏⲧ ϣⲧⲟⲣⲧⲣ̅ ⲉⲙⲁⲧⲉ. <span style=
  "color:#b00e23">(ⲋ̅)</span> ⲥⲁⲟⲩⲗ ⲇⲉ ⲁϥϣⲓ̈ⲛⲉ ⲙ̅ⲡϫⲟⲉⲓⲥ. ⲁⲩⲱ ⲙ̅ⲡⲉϥⲣ̅ⲟⲩⲱ ⲛⲁϥ ϩⲛ̅
  ⲣⲁⲥⲟⲩ. ⲁⲩⲱ ϩⲙ̅ ⲙⲁⲉⲓⲛ. ⲁⲩⲱ ϩⲛ̅ ⲛⲉⲡⲣⲟⲫⲏⲧⲏⲥ. <span style=
  "color:#b00e23">(ⲍ̅)</span> ⲡⲉϫⲉ ⲥⲁⲟⲩⲗ ⲛ̅ⲛⲉϥϩⲙ̅ϩⲁⲗ ϫⲉ ⲕⲱⲧⲉ ⲛⲁⲓ̈ ⲛ̅ⲥⲁ
  ⲟⲩⲥϩⲓ̈ⲙⲉ. ⲛ̅ⲕⲁⲥⲧⲣⲓⲙⲓⲛⲑⲟⲥ. ⲛ̅ⲧⲁⲃⲱⲕ ⲉⲣⲁⲧⲥ̅. ⲛ̅ⲧⲁϣⲓ̈ⲛⲉ ⲛ̅ⲧⲟⲟⲧⲥ̅. ⲛⲉϥϩⲙ̅ϩⲁⲗ ⲇⲉ
  ⲡⲉϫⲁⲩ ⲛⲁϥ. ϫⲉ ⲉⲓⲥ ⲟⲩⲥϩⲓ̈ⲙⲉ ⲛ̅ⲕⲁⲥⲧⲣⲓⲙⲓⲛⲑⲟⲥ ϩⲛ̅ ⲁⲉⲧⲇⲱⲣ. <span style=
  "color:#b00e23">(ⲏ̅)</span> ⲁⲩⲱ ⲥⲁⲟⲩⲗ ⲁϥϣⲉⲃⲧϥ̅ ⲛ̅ⲥⲙⲟⲧ. ⲁϥϯ ϩⲓ̈ⲱⲱϥ
  ⲛ̅ϩⲛ̅ⲕⲉϩⲟⲉⲓⲧⲉ. ⲁϥⲙⲟⲟϣⲉ ⲛ̅ⲧⲟϥ. ⲙⲛ̅ ⲕⲉⲣⲱⲙⲉ ⲥⲛⲁⲩ ⲉⲩⲛ̅ⲙ̅ⲙⲁϥ. ⲁⲩⲉⲓ ⲉⲣⲁⲧⲥ̅
  ⲛ̅ⲧⲉⲥϩⲓ̈ⲙⲉ ⲛ̅ⲧⲉⲩϣⲏ. ⲡⲉϫⲁϥ ⲛⲁⲥ ϫⲉ ϣⲓ̈ⲛⲉ ⲛⲁⲓ̈. ϩⲙ̅ ⲡⲉⲧⲉϣⲁⲣϣⲓ̈ⲛⲉ ⲛ̅ϩⲏⲧϥ̅.
  ⲛ̅ⲧⲉⲉⲓⲛⲉ ⲛⲁⲓ̈ ⲉϩⲣⲁⲓ̈ ⲙ̅ⲡⲉϯⲛⲁϫⲟⲟϥ ⲛⲉ. <span style="color:#b00e23">(ⲑ̅)</span>
  ⲡⲉϫⲉ ⲧⲉⲥϩⲓ̈ⲙⲉ ⲛⲁϥ ϫⲉ ⲕⲥⲟⲟⲩⲛ ϩⲱⲱⲕ ⲛ̅ⲛⲉⲛⲧⲁ ⲥⲁⲟⲩⲗ ⲁⲁⲩ. ⲛ̅ⲑⲉ ⲛ̅ⲧⲁϥⲃⲱⲧⲉ ⲉⲃⲟⲗ
  ⲛ̅ⲛⲉⲕⲁⲥⲧⲣⲓⲙⲓⲛⲑⲟⲥ. ⲙⲛ̅ ⲛⲉⲧⲉϣⲁⲩϣⲓ̈ⲛⲉ ⲉⲃⲟⲗ ϩⲙ̅ ⲡⲕⲁϩ. ⲁⲩⲱ ⲉⲧⲃⲉ ⲟⲩ ϭⲉ ⲛ̅ⲧⲟⲕ ⲕϭⲟⲣϭ̅
  ⲉⲧⲁⲯⲩⲭⲏ ⲉⲙⲟⲟⲩⲧⲥ̅. <span style="color:#b00e23">(ⲓ̅)</span> ⲁⲩⲱ ⲥⲁⲟⲩⲗ ⲁϥⲱⲣⲕ̅
  ⲛⲁⲥ ⲙ̅ⲡⲛⲟⲩⲧⲉ ⲉϥϫⲱ ⲙ̅ⲙⲟⲥ. ϫⲉ ⲡϫⲟⲉⲓⲥ ⲟⲛϩ̅ ⲉϣⲱⲡⲉ ⲟⲩⲛ̅ ⲟⲩϩⲱⲃ ⲛ̅ϫⲓ̈ⲛϭⲟⲛⲥ. ⲛⲁⲧⲁϩⲟ
  ϩⲙ̅ ⲡⲉⲓ̈ϣⲁϫⲉ. <span style="color:#b00e23">(ⲓ̅ⲁ̅)</span> ⲡⲉϫⲉ ⲧⲉⲥϩⲓⲙⲉ ⲛⲁϥ ϫⲉ
  ⲉⲕⲟⲩⲱϣ ⲉⲧⲣⲁⲉⲛ ⲛⲓⲙ ⲛⲁⲕ ⲉϩⲣⲁⲓ̈. ⲡⲉϫⲁϥ ⲛⲁⲥ. ϫⲉ ⲁⲛⲓ̈ ⲥⲁⲙⲟⲩⲏⲗ ⲛⲁⲓ̈ ⲉϩⲣⲁⲓ̈.
  <span style="color:#b00e23">(ⲓ̅ⲃ̅)</span> ⲁⲩⲱ ⲧⲉⲥϩⲓ̈ⲙⲉ ⲁⲥⲛⲁⲩ ⲉⲥⲁⲙⲟⲩⲏⲗ. ⲁⲥⲱϣ
  ⲉⲃⲟⲗ ⲛ̅ⲧⲉⲩⲛⲟⲩ ϩⲛ̅ ⲟⲩⲛⲟϭ ⲛ̅ϩⲣⲟⲟⲩ ⲛ̅ϭⲓ ⲧⲉⲥϩⲓ̈ⲙⲉ. ⲡⲉϫⲁⲥ ⲛ̅ⲥⲁⲟⲩⲗ ϫⲉ ⲉⲧⲃⲉ ⲟⲩ ⲁⲕϫⲓ̈
  ⲕⲣⲟϥ ⲙ̅ⲙⲟⲓ̈ ⲛ̅ⲧⲟⲕ ⲡⲉ ⲥⲁⲟⲩⲗ. <span style="color:#b00e23">(ⲓ̅ⲅ̅)</span> ⲡⲉϫⲉ
  ⲡⲣ̅ⲣⲟ ⲛⲁⲥ ϫⲉ ⲙ̅ⲡⲉⲣⲣ̅ϩⲟⲧⲉ. ⲁϫⲓ̈ⲥ ϫⲉ ⲛ̅ⲧⲁⲣⲛⲁⲩ ⲉⲛⲓⲙ. ⲡⲉϫⲉ ⲧⲉⲥϩⲓ̈ⲙⲉ ⲛ̅ⲥⲁⲟⲩⲗ. ϫⲉ
  ϩⲛ̅ⲛⲟⲩⲧⲉ ⲁⲓ̈ⲛⲁⲩ ⲉⲣⲟⲟⲩ. ⲉⲩⲛⲏⲩ ⲉϩⲣⲁⲓ̈ ϩⲙ̅ ⲡⲕⲁϩ. <span style=
  "color:#b00e23">(ⲓ̅ⲇ̅)</span> ⲡⲉϫⲉ ⲥⲁⲟⲩⲗ ⲛⲁⲥ. ϫⲉ ⲛ̅ⲧⲁⲣⲉⲓⲙⲉ ⲉⲟⲩ. ⲡⲉϫⲁⲥ. ϫⲉ
  ⲉⲓ̈ⲛⲁⲩ ⲉⲩⲣⲱⲙⲉ ⲛ̅ⲟⲩⲟⲉⲓⲛ. ⲉϥⲛⲏⲩ ⲉϩⲣⲁⲓ̈ ϩⲙ̅ ⲡⲕⲁϩ ⲁⲩⲱ ⲡⲁⲓ̈ ⲉϥϭⲟⲟⲗⲉ ⲛ̅ⲟⲩϣⲛ̅ⲧⲱ.
  ⲛ̅ⲧⲉⲩⲛⲟⲩ ⲥⲁⲟⲩⲗ ⲁϥⲉⲓⲙⲉ. ϫⲉ ⲥⲁⲟⲩⲗ ⲡⲉ. ⲁϥⲡⲁϩⲧϥ̅ ⲉϫⲉⲙ ⲡⲉϥϩⲟ ⲉϫⲙ̅ ⲡⲕⲁϩ ⲁϥⲟⲩⲱϣⲧ̅
  ⲛⲁϥ. <span style="color:#b00e23">(ⲓ̅ⲉ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁϥ. ϫⲉ ⲉⲧⲃⲉ ⲟⲩ
  ⲁⲕⲉⲛⲱⲭⲗⲉⲓ ⲛⲁⲓ̈ ⲉⲉⲓ ⲉϩⲣⲁⲓ̈. ⲡⲉϫⲉ ⲥⲁⲟⲩⲗ ⲛⲁϥ ϫⲉ ⲉⲃⲟⲗ. ϫⲉ ϯϩⲏϣ ⲉⲙⲁⲧⲉ. ⲁⲩⲱ
  ⲛ̅ⲁⲗⲗⲟⲫⲩⲗⲟⲥ ⲥⲉϯ ⲛⲙ̅ⲙⲁⲓ̈. ⲁⲩⲱ ⲡⲛⲟⲩⲧⲉ ⲁϥⲥⲁϩⲱⲱϥ ⲉⲃⲟⲗ ⲙ̅ⲙⲟⲓ̈. ⲙ̅ⲡⲉϥⲕⲟⲧϥ̅ ϭⲉ
  ⲉⲥⲱⲧⲙ̅ ⲉⲣⲟⲓ̈. ⲟⲩⲇⲉ ϩⲛ̅ ⲧⲟⲟⲧⲟⲩ ⲛ̅ⲛⲉⲡⲣⲟⲫⲏⲧⲏⲥ. ⲟⲩⲇⲉ ϩⲛ̅ ⲣⲁⲥⲟⲩ. ⲉⲧⲃⲉ ⲡⲁⲓ̈ ⲧⲉⲛⲟⲩ.
  ⲁⲓ̈ⲙⲟⲩⲧⲉ ⲉⲣⲟⲕ. ⲉⲧⲣⲉⲕⲧⲟⲩⲛⲓ̈ⲁⲧ ⲉⲃⲟⲗ ⲙ̅ⲡⲉϯⲛⲁⲁⲁϥ. <span style=
  "color:#b00e23">(ⲓ̅ⲋ̅)</span> ⲡⲉϫⲉ ⲥⲁⲙⲟⲩⲏⲗ ⲛⲁϥ ϫⲉ ⲁϩⲣⲟⲕ ⲕϫⲛⲟⲩ ⲙ̅ⲙⲟⲓ̈. ⲉⲁ
  ⲡϫⲟⲉⲓⲥ ⲥⲁϩⲱⲱϥ ⲉⲃⲟⲗ ⲙ̅ⲙⲟⲕ ⲁϥϣⲱⲡⲉ ⲙⲛ̅ ⲡⲉⲑⲓ̈ⲧⲟⲩⲱⲕ. <span style=
  "color:#b00e23">(ⲓ̅ⲍ̅)</span> ⲉⲁ ⲡϫⲟⲉⲓⲥ ⲉⲓⲣⲉ ⲛⲁⲕ ⲕⲁⲧⲁ ⲑⲉ ⲛ̅ⲧⲁϥϣⲁϫⲉ ϩⲛ̅ ⲧⲟⲟⲧ.
  ⲁⲩⲱ ⲡϫⲟⲉⲓⲥ ϥⲛⲁⲡⲱϣ ⲛ̅ⲧⲉⲕⲙⲛ̅ⲧⲣ̅ⲣⲟ ⲉⲃⲟⲗ ⲙ̅ⲙⲟⲕ. ⲛϥ̅ⲧⲁⲁⲥ ⲙ̅ⲡⲉⲑⲓ̈ⲧⲟⲩⲱⲕ. ⲡⲉⲧⲛⲁⲁⲁϥ
  ⲉⲣⲟⲕ ⲇ̅ⲁ̅ⲇ̅. <span style="color:#b00e23">(ⲓ̅ⲏ̅)</span> ⲉⲃⲟⲗ ϫⲉ ⲙ̅ⲡⲉⲕⲥⲱⲧⲙ̅
  ⲛ̅ⲥⲁ ⲡⲉϩⲣⲟⲟⲩ ⲙ̅ⲡϫⲟⲉⲓⲥ ⲁⲩⲱ ⲙ̅ⲡⲉⲕⲉⲓⲣⲉ ⲙ̅ⲡϭⲱⲛⲧ̅ ⲛ̅ⲧⲉϥⲟⲣⲅⲏ ϩⲙ̅ ⲡⲁⲙⲁⲗⲏⲕ. ⲉⲧⲃⲉ ⲡⲁⲓ̈
  ϭⲉ ⲁ ⲡϫⲟⲉⲓⲥ ⲉⲓⲣⲉ ⲛⲁⲕ ⲙ̅ⲡⲟⲟⲩ ⲛ̅ϩⲟⲟⲩ. <span style="color:#b00e23">(ⲓ̅ⲑ̅)</span>
  ⲁⲩⲱ ⲡϫⲟⲉⲓⲥ ⲛⲁⲡⲁⲣⲁⲇⲓⲇⲟⲩ ⲙ̅ⲡⲓⲏ̅ⲗ̅ ⲛⲙ̅ⲙⲁⲕ. ⲉϩⲣⲁⲓ̈ ⲉⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩⲱ
  ⲣⲁⲥⲧⲉ ⲛ̅ⲧⲟⲕ ⲙⲛ̅ ⲛⲉⲕϣⲏⲣⲉ ⲛⲙ̅ⲙⲁⲕ. ⲥⲉⲛⲁϩⲉ ϩⲙ̅ ⲡⲡⲟⲗⲩⲙⲟⲥ ⲁⲩⲱ ⲧⲡⲁⲣⲉⲙⲃⲟⲗⲏ ⲙ̅ⲡⲓⲏ̅ⲗ̅.
  ⲡϫⲟⲉⲓⲥ ⲛⲁⲧⲁⲁⲥ ⲉϩⲣⲁⲓ̈ ⲉⲧⲟⲟⲧⲟⲩ ⲛ̅ⲛ̅ⲁⲗⲗⲟⲫⲩⲗⲟⲥ. <span style=
  "color:#b00e23">(ⲕ̅)</span> ⲛ̅ⲧⲉⲩⲛⲟⲩ ⲇⲉ. ⲥⲁⲟⲩⲗ ⲁϥⲟⲩⲱⲗⲥ̅ ⲛ̅ϩⲏⲧ. ⲁϥϩⲉ ϩⲛ̅
  ⲧⲉϥϣⲓ̈ⲏ ⲉϩⲣⲁⲓ̈ ⲉϫⲙ̅ ⲡⲕⲁϩ. ⲁϥⲣ̅ϩⲟⲧⲉ ⲉⲙⲁⲧⲉ ϩⲁⲑⲏ ⲛ̅ⲛⲉϣⲁϫⲉ ⲛ̅ⲥⲁⲙⲟⲩⲏⲗ. ⲁϥⲗⲟ
  ⲉϥϭⲙ̅ϭⲟⲙ. ⲙ̅ⲡⲉϥⲟⲩⲉⲙ ⲟⲉⲓⲕ ⲅⲁⲣ ⲙ̅ⲡⲉϩⲟⲟⲩ ⲙⲛ̅ ⲧⲉⲩϣⲏ ⲉⲧⲙ̅ⲙⲁⲩ. <span style=
  "color:#b00e23">(ⲕ̅ⲁ̅)</span> ⲧⲉⲥϩⲓ̈ⲙⲉ ⲇⲉ ⲛ̅ⲣⲉϥϣⲓ̈ⲛⲉ. ⲁⲥⲃⲱⲕ ⲉϩⲟⲩⲛ ϣⲁ ⲥⲁⲟⲩⲗ.
  ⲁⲩⲱ ⲛ̅ⲧⲉⲣⲉⲥⲛⲁⲩ ⲉⲣⲟϥ ϫⲉ ⲁϥϣⲧⲟⲣⲧⲣ̅ ⲉⲙⲁⲧⲉ. ⲡⲉϫⲁⲥ ⲛⲁϥ ϫⲉ ⲉⲓⲥ ϩⲏⲏⲧⲉ. ⲁⲛⲟⲕ
  ⲧⲉⲕϩⲙ̅ϩⲁⲗ. ⲁⲓ̈ⲥⲱⲧⲙ̅ ⲛ̅ⲥⲁ ⲡⲉⲕϩⲣⲟⲟⲩ. ⲁⲩⲱ ⲁⲓ̈ⲕⲱ ⲧⲁⲯⲩⲭⲏ ϩⲛ̅ ⲛⲁϭⲓϫ. ⲁⲩⲱ ⲁⲓ̈ⲥⲱⲧⲙ̅
  ⲛ̅ⲥⲁ ⲛⲉⲕϣⲁϫⲉ ⲛ̅ⲧⲁⲕϫⲟⲟⲩ ⲛⲁⲓ̈. <span style="color:#b00e23">(ⲕ̅ⲃ̅)</span> ⲧⲉⲛⲟⲩ
  ϭⲉ ϩⲱⲱϥ ⲥⲱⲧⲙ̅ ⲛ̅ⲥⲁ ⲡⲉϩⲣⲟⲟⲩ ⲛ̅ⲧⲉⲕϩⲙ̅ϩⲁⲗ. ⲛ̅ⲧⲁⲕⲱ ⲉϩⲣⲁⲓ̈ ϩⲁⲣⲱⲕ ⲛⲟⲩϩⲣⲉ ⲛ̅ⲟⲉⲓⲕ
  ⲛⲅ̅ⲟⲩⲱⲙ. ϫⲉ ⲉⲣⲉ ⲟⲩϭⲟⲙ ϣⲱⲡⲉ ⲙ̅ⲙⲟⲕ ϫⲉ ⲉⲕⲛⲁⲧⲁⲁⲕ ⲉⲧⲉϩⲓ̈ⲏ ⲙ̅ⲙⲟⲟϣⲉ. <span style=
  "color:#b00e23">(ⲕ̅ⲅ̅)</span> ⲁⲩⲱ ⲙ̅ⲡⲉϥⲟⲩⲉϣ ⲟⲩⲱⲙ. ⲛⲉϥϩⲙ̅ϩⲁⲗ ⲇⲉ ⲙⲛ̅ ⲧⲉⲥϩⲓ̈ⲙⲉ
  ⲁⲩⲁⲛⲁⲅⲕⲁⲍⲉ ⲙ̅ⲙⲟϥ. ⲁϥⲥⲱⲧⲙ̅ ⲛ̅ⲥⲁ ⲡⲉⲩϩⲣⲟⲟⲩ ⲁϥⲧⲱⲟⲩⲛ ϩⲓ̈ⲡⲉⲥⲏⲧ. ⲁϥϩⲙⲟⲟⲥ ϩⲓ̈ϫⲙ̅
  ⲡⲧⲟϭⲥ̅. <span style="color:#b00e23">(ⲕ̅ⲇ̅)</span> ⲧⲉⲥϩⲓ̈ⲙⲉ ⲇⲉ ⲛⲉⲟⲩⲛ̅ⲧⲥ̅
  ⲟⲩⲕⲧⲏⲣ ⲙ̅ⲙⲁⲩ. ⲉϥϩⲁ ⲧⲉϥⲉⲣⲱⲧⲉ ϩⲙ̅ ⲡⲉⲥⲏⲓ̈. ⲁⲥϣⲁⲁⲧϥ̅ ⲛ̅ⲧⲉⲩⲛⲟⲩ. ⲁⲥϫⲓ̈ ⲛ̅ⲟⲩⲛⲟⲉⲓⲧ
  ⲁⲥⲟⲩⲟϣⲙⲉϥ ⲁⲥⲧⲱϭ ⲛ̅ϩⲉⲛⲟⲉⲓⲕ ⲛ̅ⲁⲑⲁⲃ. <span style="color:#b00e23">(ⲕ̅ⲉ̅)</span>
  ⲁⲥⲉⲛⲧⲟⲩ. ⲁⲥⲕⲁⲁⲩ ϩⲁⲣⲱϥ ⲛ̅ⲥⲁⲟⲩⲗ. ⲁⲩⲱ ϩⲁⲣⲱⲟⲩ ⲛ̅ⲛⲉϥϩⲙ̅ϩⲁⲗ ⲁⲩⲟⲩⲱⲙ. ⲁⲩⲱ ⲁⲩⲧⲱⲟⲩⲛ
  ⲉⲙⲟⲟϣⲉ ϩⲛ̅ ⲧⲉⲩϣⲏ ⲉⲧⲙ̅ⲙⲁⲩ
  <h3 id="first_samuel29">29</h3><span style="color:#b00e23">(ⲁ̅)</span>
  ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲥⲱⲟⲩϩ ⲉϩⲟⲩⲛ ⲛ̅ⲛⲉⲩⲡⲁⲣⲉⲙⲃⲟⲗⲏ ⲉϩⲣⲁⲓ̈ ⲉⲁⲫⲉⲕ. ⲡⲓⲏ̅ⲗ̅ ⲇⲉ ⲁϥⲧⲁⲁϥ
  ⲉⲁⲉⲧⲇⲱⲙ. ⲧⲉⲧϩⲙ̅ ⲡⲕⲁϩ ⲙ̅ⲡⲓⲏ̅ⲗ̅. <span style="color:#b00e23">(ⲃ̅)</span> ⲁⲩⲱ
  ⲛ̅ⲥⲁⲧⲣⲁⲡⲏⲥ ⲛ̅ⲛ̅ⲁⲗⲗⲟⲫⲩⲗⲟⲥ. ⲛⲉⲩⲙⲟⲟϣⲉ ⲡⲉ ϣⲉ. ϣⲉ. ⲁⲩⲱ ⲛⲉⲩⲛⲁⲣ̅ ϣⲟ ϣⲟ. ⲇⲁⲩⲉⲓⲇ ⲇⲉ
  ⲙⲛ̅ ⲛⲉϥⲣⲱⲙⲉ ⲛⲉⲩⲙⲟⲟϣⲉ ⲡⲉ ⲛ̅ϩⲁⲉ. ⲙⲛ̅ ⲁⲭⲟⲩⲥ. <span style=
  "color:#b00e23">(ⲅ̅)</span> ⲁⲩⲱ ⲛ̅ⲥⲁⲧⲣⲁⲡⲏⲥ ⲛ̅ⲛ̅ⲁⲗⲗⲟⲫⲩⲗⲟⲥ ⲡⲉϫⲁⲩ. ϫⲉ ⲛⲓⲙ ⲛⲉ
  ⲛⲁⲓ̈ ⲉⲧⲙⲟⲟϣⲉ ⲉⲧⲛⲏⲩ ⲛⲙ̅ⲙⲁⲛ. ⲡⲉϫⲉ ⲁⲭⲟⲩⲥ ⲛ̅ⲛⲉⲛⲟϭ ⲛ̅ⲛ̅ⲁⲗⲗⲟⲫⲩⲗⲟⲥ. ϫⲉ ⲡⲁⲓ̈ ⲡⲉ
  ⲇⲁⲩⲉⲓⲇ. ⲡϩⲙ̅ϩⲁⲗ ⲛ̅ⲥⲁⲟⲩⲗ ⲡⲣ̅ⲣⲟ ⲙ̅ⲡⲓⲏ̅ⲗ̅. ⲉⲁϥϭⲱ ⲛⲙ̅ⲙⲁⲛ ϩⲛ̅ ϩⲉⲛϩⲟⲟⲩ ⲧⲏⲣⲟⲩ.
  ⲧⲙⲉϩⲣⲟⲙⲡⲉ ⲥⲛ̅ⲧⲉ ⲧⲉ ⲧⲁⲓ̈. ⲁⲩⲱ ⲙ̅ⲡⲓ̈ϩⲉ ⲉϩⲱⲃ ⲉϩⲟⲩⲛ ⲉⲣⲟϥ. ⲛ̅ϫⲓ̈ⲛ ⲉⲡⲉϩⲟⲟⲩ ⲛ̅ⲧⲁϥⲉⲓ
  ⲉⲃⲟⲗ ⲛⲁⲓ̈. ϣⲁ ⲉϩⲟⲩⲛ ⲉⲡⲟⲟⲩ ⲛ̅ϩⲟⲟⲩ. <span style="color:#b00e23">(ⲇ̅)</span> ⲁⲩⲱ
  ⲁⲩⲉⲙⲕⲁϩ ⲉⲧⲃⲏⲏⲧϥ̅ ⲛ̅ϭⲓ ⲛ̅ⲛⲟϭ ⲛ̅ⲛ̅ⲁⲗⲗⲟⲫⲩⲗⲟⲥ. ⲡⲉϫⲁⲩ ⲛⲁϥ ϫⲉ ⲕⲧⲟ ⲙ̅ⲡⲉⲓ̈ⲣⲱⲙⲉ ⲉⲡⲁϩⲟⲩ
  ⲁⲩⲱ ⲙⲁⲣⲉϥⲕⲧⲟϥ ⲛϥ̅ⲃⲱⲕ ⲉϩⲣⲁⲓ̈ ⲉⲡⲉϥⲙⲁ. ⲡⲙⲁ ⲛ̅ⲧⲁⲕⲕⲁⲁϥ ⲛ̅ϩⲏⲧϥ̅. ⲛϥ̅ⲧⲙ̅ⲉⲓ ⲉⲃⲟⲗ
  ⲛⲙ̅ⲙⲁⲛ ⲉⲡⲡⲟⲗⲩⲙⲟⲥ ⲛϥ̅ⲧⲙ̅ϣⲱⲡⲉ ⲛ̅ⲉⲡⲓⲃⲟⲗⲟⲥ. ⲏ ⲛ̅ⲕⲣⲟϥ ⲛ̅ⲧⲉⲙⲡⲁⲣⲉⲙⲃⲟⲗⲏ. ⲉⲣⲉ ⲡⲁⲓ̈ ⲅⲁⲣ
  ⲛⲁϣ̅ϩⲱⲧⲡ̅ ⲉⲡⲉϥϫⲟⲉⲓⲥ ϩⲛ̅ ⲟⲩ. ⲉⲓⲙⲏⲧⲉ ϩⲛ̅ ⲛⲁⲡⲏⲩⲉ ⲛ̅ⲛ̅ⲣⲱⲙⲉ ⲉⲧⲙ̅ⲙⲁⲩ (sic).
  <span style="color:#b00e23">(ⲉ̅)</span> ⲙⲏ ⲙ̅ⲡⲁⲓ̈ ⲁⲛ ⲡⲉ ⲇⲁⲩⲓⲉⲇ ⲛ̅ⲧⲁⲩⲙⲟⲟϣⲉ
  ϩⲓ̈ϩⲏ ⲙ̅ⲙⲟϥ ⲛ̅ϭⲓ ⲛⲉⲧⲭⲟⲣⲉⲩⲉ ⲉⲩϫⲱ ⲙ̅ⲙⲟⲥ. ϫⲉ ⲥⲁⲟⲩⲗ ⲁϥⲡⲁⲧⲁⲥⲥⲉ ϩⲛ̅ ⲛⲉϥϣⲟ. ⲇ̅ⲁ̅ⲇ̅
  ϩⲱⲱϥ ϩⲛ̅ ⲛⲉϥⲧⲃⲁ. <span style="color:#b00e23">(ⲋ̅)</span> ⲁⲭⲟⲩⲥ ⲇⲉ ⲁϥⲙⲟⲩⲧⲉ
  ⲉⲇⲁⲩⲉⲓⲇ ⲡⲉϫⲁϥ ⲛⲁϥ. ϫⲉ ⲡϫⲟⲉⲓⲥ ⲟⲛϩ. ϫⲉ ⲕⲥⲟⲩⲧⲱⲛ ⲛ̅ⲧⲟⲕ ⲁⲩⲱ ⲛ̅ⲧⲕ̅ ⲟⲩⲁⲅⲁⲑⲟⲥ
  ⲛⲁϩⲣⲁⲓ̈. ⲁⲩⲱ ⲧⲉⲕϩⲓ̈ⲏ ⲛ̅ⲃⲱⲕ ⲉⲃⲟⲗ. ⲁⲩⲱ ⲧⲉⲕϩⲓ̈ⲏ ⲛ̅ⲓ̈ ⲉϩⲟⲩⲛ ⲛⲉⲥⲛⲙ̅ⲙⲁⲓ̈ ϩⲛ̅
  ⲧⲡⲁⲣⲉⲙⲃⲟⲗⲏ. ⲁⲩⲱ ϫⲉ ⲙ̅ⲡⲓ̈ϩⲉ ⲉϩⲱⲃ ⲉϥϩⲟⲟⲩ ⲉϩⲟⲩⲛ ⲉⲣⲟⲕ. ⲛ̅ϫⲓⲛ ⲡⲉϩⲟⲟⲩ ⲛ̅ⲧⲁⲕⲉⲓ ⲉϩⲟⲩⲛ
  ⲛⲁⲓ̈ ϣⲁ ⲉϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ. ⲛ̅ⲥⲁⲧⲣⲁⲡⲏⲥ ⲇⲉ ⲛ̅ⲥⲉⲧⲏⲧ ⲛ̅ϩⲏⲧ ⲛⲙ̅ⲙⲁⲕ ⲁⲛ.
  <span style="color:#b00e23">(ⲍ̅)</span> ⲧⲉⲛⲟⲩ ϭⲉ ⲕⲧⲟⲕ ⲛⲅ̅ⲃⲱⲕ ϩⲛ̅ ⲟⲩⲉⲓⲣⲏⲛⲏ.
  ⲛⲅ̅ⲧⲙ̅ⲉⲓⲣⲉ ⲛ̅ⲟⲩⲕⲁⲕⲓⲁ ⲛⲁϩⲣⲁⲩ. ⲛ̅ⲛⲉⲥⲁⲧⲣⲁⲡⲏⲥ ⲛ̅ⲛ̅ⲁⲗⲗⲟⲫⲩⲗⲟⲥ. <span style=
  "color:#b00e23">(ⲏ̅)</span> ⲡⲉϫⲉ ⲇⲁⲩⲉⲓⲇ ⲛ̅ⲁⲭⲟⲩⲥ ϫⲉ ⲟⲩ ⲡⲉ ⲡⲛⲟⲃⲉ ⲛ̅ⲧⲁⲓ̈ⲁⲁϥ ⲛⲁⲕ.
  ⲁⲩⲱ ⲟⲩ ⲡⲉ ⲡϩⲱⲃ ⲛ̅ⲧⲁⲕⲉ ⲉⲣⲟϥ ⲉϩⲟⲩⲛ ⲉⲡⲉⲕϩⲙ̅ϩⲁⲗ. ⲛ̅ϫⲓ̈ⲛ ⲡⲉϩⲟⲟⲩ ⲛ̅ⲧⲁⲓ̈ⲉⲓ ⲛⲁϩⲣⲁⲕ.
  ϣⲁ ⲉϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ. ϫⲉ ⲛ̅ⲛⲁⲉⲓ ⲉⲃⲟⲗ ⲁⲛⲟⲕ ⲉⲙⲓ̈ϣⲉ. ⲙⲛ̅ ⲛⲉϫⲁϫⲉ ⲙ̅ⲡⲁϫⲟⲉⲓⲥ
  ⲡⲣ̅ⲣⲟ. <span style="color:#b00e23">(ⲑ̅)</span> ⲁⲩⲱ ⲁⲭⲟⲩⲥ ⲁϥⲟⲩⲱϣⲃ̅ ⲉϥϫⲱ ⲙ̅ⲙⲟⲥ
  ⲛ̅ⲇ̅ⲁ̅ⲇ̅. ϫⲉ ϯⲥⲟⲟⲩⲛ ϫⲉ ⲛ̅ⲧⲕ̅ ⲟⲩⲁⲅⲁⲑⲟⲥ ⲛ̅ⲧⲟⲕ ⲛⲁϩⲣⲁⲓ̈. ⲁⲗⲗⲁ ⲛ̅ⲛⲟϭ ⲛ̅ⲛ̅ⲁⲗⲗⲟⲫⲩⲗⲟⲥ
  ⲥⲉϫⲱ ⲙ̅ⲙⲟⲥ ϫⲉ ⲛ̅ⲛⲉϥⲉϣⲉⲓ ⲉⲃⲟⲗ ⲛⲙ̅ⲙⲁⲛ ⲉⲡⲡⲟⲗⲩⲙⲟⲥ. <span style=
  "color:#b00e23">(ⲓ̅)</span> ⲧⲉⲛⲟⲩ ϭⲉ ϣⲟⲣⲡⲕ̅ ⲉϩⲧⲟⲟⲩⲉ ⲛ̅ⲧⲟⲕ ⲁⲩⲱ ⲛ̅ϩⲙ̅ϩⲁⲗ
  ⲙ̅ⲡⲉⲕϫⲟⲉⲓⲥ. ⲛⲁⲓ̈ ⲛ̅ⲧⲁⲩⲉⲓ ⲛⲙ̅ⲙⲁⲕ ⲛ̅ⲧⲉⲧⲛ̅ϣⲣⲡ̅ ⲧⲏⲩⲧⲛ̅. ⲛ̅ⲧⲉⲧⲛ̅ⲃⲱⲕ ⲉϩⲣⲁⲓ̈
  ⲉⲡⲉⲧⲉⲛⲙⲁ. ⲛ̅ⲧⲁⲓ̈ⲕⲁ ⲧⲏⲩⲧⲛ̅ ⲛ̅ϩⲏⲧϥ̅. ⲁⲩⲱ ⲙ̅ⲡⲉⲣⲧⲣⲉ ⲡⲉⲕϩⲏⲧ ⲙⲉⲉⲩⲉ ⲉⲩϣⲁϫⲉ ⲉϥϩⲟⲟⲩ.
  ϫⲉ ⲛ̅ⲧⲕ̅ ⲟⲩⲁⲅⲁⲑⲟⲥ ⲛ̅ⲧⲟⲕ ⲛⲁϩⲣⲁⲓ̈. ϣⲣⲡ̅ ⲧⲏⲩⲧⲛ̅ ϭⲉ ⲉⲧⲉϩⲓ̈ⲏ ⲛ̅ⲥⲟⲟⲩⲧⲛ ⲛⲁϩⲣⲏⲧⲛ̅
  ⲛ̅ⲧⲉⲧⲛ̅ⲃⲱⲕ. <span style="color:#b00e23">(ⲓ̅ⲁ̅)</span> ⲁⲩⲱ ⲇ̅ⲁ̅ⲇ̅ ⲁϥϣⲟⲣⲡϥ̅.
  ⲙⲛ̅ ⲛⲉϥⲣⲱⲙⲉ ⲉⲃⲱⲕ ⲉϩⲁⲣⲉϩ ⲉⲡⲕⲁϩ ⲛ̅ⲛ̅ⲁⲗⲗⲟⲫⲩⲗⲟⲥ. ⲛ̅ⲁⲗⲗⲟⲫⲩⲗⲟⲥ ⲇⲉ ⲁⲩⲃⲱⲕ ⲉϩⲣⲁⲓ̈
  ⲉⲡⲟⲗⲩⲙⲉⲓ ⲙⲛ̅ ⲡⲓⲏ̅ⲗ̅.
  <h3 id="first_samuel30">30</h3><span style="color:#b00e23">(ⲁ̅)</span> ⲁⲥϣⲱⲡⲉ
  ⲇⲉ ⲛ̅ⲧⲉⲣⲉ ⲇⲁⲩⲉⲓⲇ ⲙⲛ̅ ⲛⲉϥⲣⲱⲙⲉ ⲃⲱⲕ ⲉϩⲟⲩⲛ ⲉⲥⲉⲕⲉⲗⲁⲕ. ϩⲙ̅ ⲡⲙⲉϩϣⲟⲙⲛ̅ⲧ ⲛ̅ϩⲟⲟⲩ.
  ⲡⲁⲙⲁⲗⲏⲕ ⲉⲛⲉⲁϥⲧⲱⲟⲩⲛ ⲉϫⲉⲙ ⲡⲉⲧϩⲉⲛ ⲡⲥⲁ ⲙ̅ⲡⲣⲏⲥ ⲁⲩⲱ ⲉϫⲉⲛ ⲥⲉⲕⲉⲗⲁⲕ. ⲁϥⲡⲁⲧⲁⲥⲥⲉ.
  ⲛ̅ⲥⲉⲕⲉⲗⲁⲕ. ⲁϥⲣⲟⲕϩⲥ̅. ϩⲛ̅ ⲟⲩⲥⲁⲧⲉ. <span style="color:#b00e23">(ⲃ̅)</span> ⲁⲩⲱ
  ⲛⲉϩⲓ̈ⲟⲙⲉ ⲙⲛ̅. ⲛⲉⲧⲛ̅ϩⲏⲧⲥ̅ ⲧⲏⲣⲟⲩ. ⲛϫⲓ̈ⲛ ⲉⲡⲉⲩⲕⲟⲩⲓ̈ ϣⲁ ⲡⲉⲩⲛⲟϭ. ⲙ̅ⲡⲟⲩⲙⲉⲟⲩⲧ.
  ⲟⲩϩⲟⲟⲩⲧ. ⲟⲩⲇⲉ ⲟⲩⲥϩⲓ̈ⲙⲉ. ⲁⲗⲗⲁ ⲁⲩⲁⲓⲭⲙⲁⲗⲱⲧⲓⲍⲉ ⲙ̅ⲙⲟⲟⲩ ⲁⲩⲃⲱⲕ ⲉϩⲣⲁⲓ̈ ⲉⲧⲉⲩϩⲓ̈ⲏ.
  <span style="color:#b00e23">(ⲅ̅)</span> ⲇⲁⲩⲉⲓⲇ ⲇⲉ ⲙⲛ̅ ⲛⲉϥⲣⲱⲙⲉ. ⲁⲩⲉⲓ ⲉϩⲣⲁⲓ̈
  ⲉⲧⲡⲟⲗⲓⲥ. ⲁⲩⲱ ⲉⲓⲥ ϩⲏⲏⲧⲉ ⲥⲣⲟⲕϩ̅ ϩⲛ̅ ⲟⲩⲥⲁⲧⲉ. ⲁⲩⲱ ⲛⲉⲩϩⲓ̈ⲟⲙⲉ. ⲙⲛ̅ ⲛⲉⲩϣⲏⲣⲉ. ⲙⲛ̅
  ⲛⲉⲩϣⲉⲉⲣⲉ ⲁⲩⲁⲓⲭⲙⲁⲗⲱⲧⲓⲍⲉ ⲙ̅ⲙⲟⲟⲩ. <span style="color:#b00e23">(ⲇ̅)</span> ⲇⲁⲩⲉⲓⲇ
  ⲇⲉ ⲙⲛ̅ ⲛⲉϥⲣⲱⲙⲉ ⲁⲩϥⲓ̈ ϩⲣⲟⲟⲩ ⲉⲃⲟⲗ ⲁⲩⲣⲓ̈ⲙⲉ. ϣⲁⲛⲧⲟⲩⲗⲟ ⲉⲩⲉϣϭⲙ̅ϭⲟⲙ ⲉⲣⲓ̈ⲙⲉ.
  <span style="color:#b00e23">(ⲉ̅)</span> ⲁⲩⲱ ⲑⲓ̈ⲙⲉ ⲥⲛ̅ⲧⲉ ⲛⲇ̅ⲁ̅ⲇ̅ ⲁⲩⲁⲓⲭⲙⲁⲗⲱⲧⲓⲍⲉ
  ⲙ̅ⲙⲟⲟⲩ. ⲁⲭⲓⲛⲁⲁⲃ ⲧⲓⲥⲣⲁⲏⲗⲓⲧⲏⲥ. ⲁⲩⲱ ⲁⲃⲓⲕⲓⲁ ⲑⲓ̈ⲙⲉ ⲛ̅&lt;�ⲛ&gt;ⲁⲃⲁⲗ ⲡⲕⲁⲣⲙⲏⲗⲟⲥ.
  <span style="color:#b00e23">(ⲋ̅)</span> ⲇⲁⲩⲉⲓⲇ ⲇⲉ ⲁϥϩⲟϫϩⲉϫ ⲉⲃⲟⲗ ϫⲉ ⲡⲗⲁⲟⲥ
  ⲁϥϫⲟⲟⲥ ⲉϩⲓ̈ⲱⲛⲉ ⲉⲣⲟϥ. ϫⲉ ⲛⲉⲣⲉ ⲡⲗⲁⲟⲥ ⲧⲏⲣϥ̅ ⲟⲩⲟⲗⲥ̅ ⲛ̅ϩⲏⲧ ⲉⲙⲁⲧⲉ. ⲡⲟⲩⲁ ⲡⲟⲩⲁ ⲉϫⲛ̅
  ⲛⲉϥϣⲏⲣⲉ ⲁⲩⲱ ⲡⲟⲩⲁ ⲡⲟⲩⲁ ⲉϫⲛ̅ ⲧⲉϥϣⲉⲉⲣⲉ. ⲇⲁⲩⲉⲓⲇ ⲇⲉ ⲁϥⲧⲁϫⲣⲟ ϩⲙ̅ ⲡϫⲟⲉⲓⲥ ⲡⲉϥⲛⲟⲩⲧⲉ.
  <span style="color:#b00e23">(ⲍ̅)</span> ⲡⲉϫⲉ ⲇⲁⲩⲉⲓⲇ ⲉϩⲟⲩⲛ ϩⲛ̅ ⲁⲃⲓⲁⲑⲁⲣ ⲡⲟⲩⲏⲏⲃ.
  ⲡϣⲏⲣⲉ ⲛ̅ⲁⲭⲓⲙⲉⲗⲉⲭ. ϫⲉ ⲁⲩⲉ ⲡⲉⲫⲟⲩⲇ ⲉⲡⲉⲓ̈ⲙⲁ. <span style=
  "color:#b00e23">(ⲏ̅)</span> ⲁⲩⲱ ⲇ̅ⲁ̅ⲇ̅ ⲁϥϣⲓ̈ⲛⲉ ϩⲙ̅ ⲡϫⲟⲉⲓⲥ ⲉϥϫⲱ ⲙ̅ⲙⲟⲥ. ϫⲉ ⲉⲛⲉ
  ⲕⲟⲩⲱϣ ⲛ̅ⲧⲁⲡⲱⲧ ⲛ̅ⲥⲁ ⲡⲉⲓ̈ⲕⲉⲧⲇⲟⲩⲣ. ⲁⲩⲱ ⲉⲛⲉ ϯⲛⲁϫⲓ̈ⲧϥ. ⲡⲉϫⲉ ⲡϫⲟⲉⲓⲥ ⲛⲁϥ ϫⲉ ⲡⲱⲧ
  ⲛ̅ⲥⲱϥ. ϫⲉ ϩⲛ̅ ⲟⲩⲧⲁϩⲟ. ⲕⲛⲁⲧⲁϩⲟϥ. ⲁⲩⲱ ϩⲛ̅ ⲟⲩⲛⲟⲩϩⲙ̅. ⲕⲛⲁⲛⲟⲩϩⲙ̅ ⲛ̅ⲧⲟⲟⲧⲟⲩ
  ⲛ̅ⲛⲉⲛⲧⲁⲩϥⲓ̈ⲧⲟⲩ. <span style="color:#b00e23">(ⲑ̅)</span> ⲇ̅ⲁ̅ⲇ̅ ⲇⲉ ⲛ̅ⲧⲟϥ. ⲙⲛ̅
  ⲡⲉϥⲧⲟⲟⲩ ⲛ̅ϣⲉ ⲛ̅ⲣⲱⲙⲉ ⲉⲧⲛ̅ⲙ̅ⲙⲁϥ. ⲁⲩⲧⲱⲟⲩⲛ ⲁⲩⲉⲓ ⲁⲩⲙⲟⲟϣⲉ. ϣⲁ ⲉϩⲣⲁⲓ̈ ⲉⲡⲉⲭⲓⲙⲁⲣⲟⲥ
  ⲛ̅ⲃⲟⲥⲟⲣ. ⲛ̅ⲕⲟⲟⲩⲉ ⲇⲉ ⲉⲧⲟ ⲛ̅ϩⲟⲩⲟ. ⲁⲩⲁϩⲉⲣⲁⲧⲟⲩ ⲉⲡⲁϩⲟⲩ. <span style=
  "color:#b00e23">(ⲓ̅)</span> ⲡⲉϥⲧⲟⲟⲩ ⲇⲉ ⲛ̅ϣⲉ ⲛ̅ⲣⲱⲙⲉ ⲁⲩⲙⲟⲟϣⲉ ⲙⲛ̅ ⲇⲁⲩⲉⲓⲇ. ⲡϣⲏⲧ
  ⲇⲉ ⲛ̅ⲣⲱⲙⲉ. ⲁⲩϩⲙⲟⲟⲥ ϩⲙ̅ ⲡⲉⲭⲓⲙⲁⲣⲟⲥ ⲛ̅ⲃⲟⲥⲟⲣ. <span style=
  "color:#b00e23">(ⲓ̅ⲁ̅)</span> ⲁⲩϩⲉ ⲇⲉ ⲉⲩⲣⲱⲙⲉ ⲛ̅ⲣⲉⲙⲛ̅ⲕⲏⲙⲉ ϩⲛ̅ ⲧⲥⲱϣⲉ. ⲉⲁⲩⲁⲙⲁϩⲧⲉ
  ⲙ̅ⲙⲟϥ. ⲁⲩϫⲓ̈ⲧϥ̅ ⲉⲣⲁⲧϥ̅ ⲛ̅ⲇⲁⲩⲉⲓⲇ. ⲁⲩⲱ ⲁⲩϯ ⲟⲉⲓⲕ ⲛⲁϥ ⲁϥⲟⲩⲱⲙ. ⲁⲩⲧⲥⲟϥ ⲙ̅ⲙⲟⲟⲩ.
  <span style="color:#b00e23">(ⲓ̅ⲃ̅)</span> ⲁⲩⲱ ⲁⲩϯ ⲟⲩⲧⲁϭ ⲛⲁϥ ⲛ̅ⲉⲛⲕⲁ ⲛ̅ⲟⲩⲱⲙ.
  ⲁϥⲟⲩⲟⲙϥ̅. ⲁ ⲡⲉϥϩⲏⲧ ⲥⲙⲛ̅ⲧϥ̅ ⲉⲣⲟϥ. ⲉⲃⲟⲗ ϫⲉ ⲁϥⲣ̅ ϣⲟⲙⲧ̅ ⲛ̅ϩⲟⲟⲩ. ⲙⲛ̅ ϣⲟⲙⲧⲉ ⲛ̅ⲟⲩϣⲏ.
  ⲙ̅ⲡⲉϥⲟⲩⲉⲙ ⲟⲉⲓⲕ ⲟⲩⲇⲉ ⲙ̅ⲡⲉϥⲥⲉ ⲙⲟⲟⲩ. <span style="color:#b00e23">(ⲓ̅ⲅ̅)</span>
  ⲡⲉϫⲉ ⲇⲁⲩⲉⲓⲇ ⲛⲁϥ. ϫⲉ ⲛ̅ⲧⲕ̅ ⲡⲣⲱⲙⲉ ⲛⲛⲓⲙ. ⲁⲩⲱ ⲛ̅ⲧⲕ̅ ⲟⲩ ⲉⲃⲟⲗ ⲧⲱⲛ ⲡⲉϫⲁϥ ϫⲉ ⲁⲛⲅ̅
  ⲟⲩϣⲏⲣⲉ ϣⲏⲙ ⲛ̅ⲣⲉⲙⲛ̅ⲕⲏⲙⲉ. ⲉⲁⲛⲅ ⲡϩⲙ̅ϩⲁⲗ ⲛ̅ⲟⲩⲣⲱⲙⲉ ⲛ̅ⲁⲙⲁⲗⲏⲕⲓⲧⲏⲥ. ⲡⲁϫⲟⲉⲓⲥ ⲇⲉ
  ⲁϥⲛⲟϫⲧ̅ ⲛ̅ⲥⲱϥ. ⲉⲃⲟⲗ ϫⲉ ⲁⲓ̈ϣⲱⲛⲉ ⲁⲛⲟⲕ ⲉⲡⲁϣⲟⲙⲛ̅ⲧ ⲡⲟⲟⲩ. <span style=
  "color:#b00e23">(ⲓ̅ⲇ̅)</span> ⲁⲩⲱ ⲁⲛⲟⲛ ⲁⲛⲃⲱⲕ ⲉⲡⲥⲁ ⲙ̅ⲡⲣⲏⲥ ⲙ̅ⲡⲉⲭⲉⲗⲑⲓ. ⲁⲩⲱ ⲉⲣⲉⲛ
  ⲛⲉⲙⲟⲉⲓⲧ ⲛ̅ⲇⲓⲟⲩⲇⲁⲓⲁ. ⲁⲩⲱ ⲉⲣⲉⲙ. ⲡⲥⲁ ⲙ̅ⲡⲣⲏⲥ ⲛ̅ⲕⲉⲗⲃⲟⲩⲉ. ⲁⲩⲱ ⲉⲥⲉⲕⲉⲗⲁⲕ. ⲁⲛⲣⲟⲕϩⲥ̅
  ϩⲛ̅ ⲟⲩⲥⲁⲧⲉ. <span style="color:#b00e23">(ⲓ̅ⲉ̅)</span> ⲡⲉϫⲉ ⲇⲁⲩⲉⲓⲇ ⲛⲁϥ ϫⲉ
  ⲕⲛⲁⲉϣϫⲓ̈ⲧ ⲉϫⲉⲙ ⲡⲓ̈ⲕⲉⲇⲇⲟⲩⲣ. ⲡⲉϫⲉ ⲡϩⲙ̅ϩⲁⲗ ⲛⲁϥ ϫⲉ ⲱⲣⲕ̅ ⲙⲡⲛⲟⲩⲧⲉ ⲉⲧⲙ̅ⲙⲟⲟⲩⲧ. ⲁⲩⲱ
  ⲉⲧⲙ̅ⲡⲁⲣⲁⲇⲓⲇⲟⲩ ⲙ̅ⲙⲟⲓ̈ ⲉⲧⲟⲟⲧϥ̅ ⲙ̅ⲡⲁϫⲟⲉⲓⲥ ⲁⲩⲱ ϯⲛⲁϫⲓ̈ⲧⲕ̅ ⲉϩⲣⲁⲓ̈ ⲉϫⲙ̅ ⲡⲓ̈ⲕⲉⲇⲇⲟⲩⲣ.
  <span style="color:#b00e23">(ⲓ̅ⲋ̅)</span> ⲁϥϫⲓ̈ⲧ (sic) ⲇⲉ ⲉⲡⲙⲁ ⲉⲧⲙ̅ⲙⲁⲩ. ⲁⲩⲱ
  ⲉⲓⲥ ϩⲏⲏⲧⲉ ⲛ̅ⲧⲟⲟⲩ ⲉⲩⲛⲏϫ. ⲉϫⲉⲙ ⲡϩⲟ ⲙ̅ⲡⲕⲁϩ ⲧⲏⲣϥ̅. ⲉⲩⲟⲩⲱⲙ. ⲁⲩⲱ ⲉⲩⲥⲱ. ⲉⲩⲣⲁϣⲉ. ⲉⲃⲟⲗ
  ϩⲛ̅ ⲛⲉϣⲟⲗⲥ̅ ⲧⲏⲣⲟⲩ. ⲛ̅ⲧⲁⲩϫⲓ̈ⲧⲟⲩ ⲉⲃⲟⲗ ϩⲙ̅ ⲡⲕⲁϩ ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩⲱ ⲉⲃⲟⲗ ϩⲙ̅ ⲡⲕⲁϩ
  ⲛ̅ⲓ̈ⲟⲩⲇⲁ. <span style="color:#b00e23">(ⲓ̅ⲍ̅)</span> ⲇ̅ⲁ̅ⲇ̅ ⲇⲉ ⲁϥⲡⲱⲧ ⲉϩⲣⲁⲓ̈
  ⲉϫⲱⲟⲩ. ⲁϥⲡⲁⲧⲁⲥⲥⲉ ⲙ̅ⲙⲟⲟⲩ ⲛ̅ϫⲓ̈ⲛ ⲉⲡⲛⲁⲩ ⲛ̅ϣⲱⲣⲡ̅. ϣⲁ ⲡⲛⲁⲩ ⲛ̅ⲣⲟⲩϩⲉ. ⲁⲩⲱ ⲙ̅ⲡⲉϥⲣⲁⲥⲧⲉ
  ⲙ̅ⲡⲉ ⲟⲩⲣⲱⲙⲉ ⲛ̅ⲟⲩⲱⲧ. ⲟⲩϫⲁⲓ̈ ⲛ̅ϩⲏⲧⲟⲩ ⲛ̅ⲥⲁ ϥⲧⲟⲟⲩ ⲛ̅ϣⲉ ⲛ̅ⲣⲱⲙⲉ ⲛ̅ϣⲏⲣⲉ ϣⲏⲙ.
  ⲛ̅ⲧⲁⲩⲁⲗⲏ ⲉⲛϭⲁⲙⲟⲩⲗ. ⲁⲩⲡⲱⲧ. <span style="color:#b00e23">(ⲓ̅ⲏ̅)</span> ⲇⲁⲩⲉⲓⲇ ⲇⲉ
  ⲁϥϥⲓ̈ ⲛ̅ⲛⲉⲛⲧⲁⲩϥⲓ̈ⲧⲟⲩ ⲧⲏⲣⲟⲩ ⲛ̅ϭⲓ ⲛ̅ⲁⲙⲁⲗⲏⲕⲓⲧⲏⲥ. ⲁⲩⲱ ⲑⲓ̈ⲙⲉ ⲥⲛ̅ⲧⲉ ⲛ̅ⲇⲁⲩⲉⲓⲇ
  ⲁϥϫⲓ̈ⲧⲟⲩ. <span style="color:#b00e23">(ⲓ̅ⲑ̅)</span> ⲉⲙⲡⲉϥⲕⲁ ⲗⲁⲁⲩ ⲉⲡⲁϩⲟⲩ
  ⲛ̅ϩⲏⲧⲟⲩ. ⲛ̅ϫⲓ̈ⲛ ⲡⲉⲩⲕⲟⲩⲓ̈. ϣⲁ ⲡⲉⲩⲛⲟϭ. ⲁⲩⲱ ⲉⲃⲟⲗ ϩⲛ̅ ⲛⲉϣⲱⲗ ⲧⲏⲣⲟⲩ. ⲙⲛ̅ ⲛⲉⲩϣⲏⲣⲉ.
  ⲙⲛ̅ ⲛⲉⲩϣⲉⲉⲣⲉ. ⲁⲩⲱ ⲛⲉⲛⲧⲁⲩϥⲓ̈ⲧⲟⲩ ⲧⲏⲣⲟⲩ ⲉⲛⲕⲁ ⲛⲓⲙ ⲇⲁⲩⲉⲓⲇ ⲁϥⲕⲧⲟⲟⲩ. <span style=
  "color:#b00e23">(ⲕ̅)</span> ⲁⲩⲱ ⲇ̅ⲁ̅ⲇ̅ ⲁϥϫⲓ̈ ⲛ̅ⲛⲉⲩⲉⲥⲟⲟⲩ ⲧⲏⲣⲟⲩ ⲙⲛ̅ ⲛⲉⲩⲉϩⲟⲟⲩ.
  ⲁⲩϩⲣⲁ ⲙ̅ⲙⲟⲟⲩ ϩⲓ̈ⲑⲏ ⲛ̅ⲛⲉϣⲱⲗ. ⲁⲩⲱ ⲛ̅ϣⲱⲗ ⲉⲧⲙ̅ⲙⲁⲩ ⲛⲉϣⲁⲩϫⲟⲟⲥ ⲉⲧⲃⲏⲏⲧⲟⲩ ϫⲉ ⲛⲁⲓ̈ ⲛⲉ
  ⲛⲉϣⲟⲗⲥ ⲛ̅ⲇ̅ⲁ̅ⲇ̅. <span style="color:#b00e23">(ⲕ̅ⲁ̅)</span> ⲁⲩⲱ ⲇⲁⲩⲉⲓⲇ ⲁϥⲉⲓ
  ⲉⲣⲁⲧⲟⲩ ⲙⲡ̅ϣⲏⲧ ⲛ̅ⲣⲱⲙⲉ. ⲉⲧⲙ̅ⲡⲟⲩϭⲙ̅ϭⲟⲙ ⲉⲟⲩⲁϩⲟⲩ ⲛ̅ⲥⲁ ⲇ̅ⲁ̅ⲇ̅. ⲁⲗⲗⲁ ⲁϥⲑⲙ̅ⲥⲟⲟⲩ. ϩⲙ̅
  ⲡⲉⲭⲓⲙⲁⲣⲟⲥ ⲛ̅ⲃⲉⲁⲛⲁ. ⲁⲩⲉⲓ ⲇⲉ ⲉⲃⲟⲗ ϩⲏⲧϥ̅ ⲛ̅ⲇ̅ⲁ̅ⲇ̅ ⲁⲩⲱ ⲉⲃⲟⲗ ϩⲏⲧϥ̅ ⲙ̅ⲡⲗⲁⲟⲥ.
  ⲉⲧⲛ̅ⲙ̅ⲙⲁϥ. ⲇⲁⲩⲉⲓⲇ ⲇⲉ ⲁϥⲡⲱϩ ⲉⲡⲗⲁⲟⲥ. ⲁⲩⲱ ⲁϥϣⲁϫⲉ ⲛⲙ̅ⲙⲁⲩ ϩⲛ̅ ⲟⲩⲉⲓⲣⲏⲛⲏ.
  <span style="color:#b00e23">(ⲕ̅ⲃ̅)</span> ⲁⲩⲟⲩⲱϣⲃ̅ ⲇⲉ ⲛ̅ϭⲓ ⲣⲱⲙⲉ ⲛⲓⲙ
  ⲙ̅ⲡⲟⲛⲏⲣⲟⲥ. ⲁⲩⲱ ⲗⲟⲓⲙⲟⲥ ⲛⲓⲙ ⲛ̅ⲣⲱⲙⲉ. ⲉⲃⲟⲗ ϩⲛ̅ ⲛ̅ⲣⲱⲙⲉ ⲛ̅ⲣⲉϥⲙⲓ̈ϣⲉ. ⲛ̅ⲧⲁⲩⲃⲱⲕ ⲉⲃⲟⲗ
  ⲙⲛ̅ ⲇⲁⲩⲉⲓⲇ ⲉⲩϫⲱ ⲙ̅ⲙⲟⲥ. ϫⲉ ⲉⲃⲟⲗ ϫⲉ ⲙ̅ⲡⲟⲩⲉⲓ ⲉⲃⲟⲗ ⲛⲙ̅ⲙⲁⲛ. ⲛ̅ⲧⲛ̅ⲛⲁϯ ⲛⲁⲩ ⲁⲛ ⲉⲃⲟⲗ
  ϩⲛ̅ ⲛⲉϣⲱⲗ. ⲛⲁⲓ̈ ⲛ̅ⲧⲁⲛϫⲓ̈ⲧⲟⲩ. ⲁⲗⲗⲁ ⲙⲁⲣⲉ ⲡⲟⲩⲁ ⲡⲟⲩⲁ ϫⲓ̈ ⲛ̅ⲧⲉϥⲥϩⲓ̈ⲙⲉ ⲙⲛ̅ ⲛⲉϥϣⲏⲣⲉ.
  ⲛ̅ⲥⲉⲧⲱⲟⲩⲛ ⲛ̅ⲥⲉⲃⲱⲕ. <span style="color:#b00e23">(ⲕ̅ⲅ̅)</span> ⲡⲉϫⲉ ⲇ̅ⲁ̅ⲇ̅ ⲛⲁⲩ
  ϫⲉ ⲛⲉⲧⲉⲧⲛ̅ⲛⲁⲉⲓⲣⲉ ⲁⲛ ϩⲓ̈ⲛⲁⲓ̈ ⲙ̅ⲡⲉⲓ̈ⲧⲱϣ. ⲙⲛ̅ⲛ̅ⲥⲁ ⲉⲧⲣⲉ ⲡϫⲟⲉⲓⲥ. ⲧⲁⲁⲩ ⲉϩⲣⲁⲓ̈
  ⲉⲧⲟⲟⲧⲛ̅. ⲛϥ̅ϩⲁⲣⲉϩ ⲉⲣⲟⲛ. ⲁⲩⲱ ⲡⲉⲓ̈ⲕⲉⲧⲇⲟⲩⲣ. ⲏ ⲡⲉⲓ̈ⲙⲏⲏϣⲉ ⲛ̅ⲧⲁϥⲉⲓ ⲉϩⲣⲁⲓ̈ ⲉϫⲱⲛ.
  ⲉⲁϥⲧⲁⲁⲩ ⲉϩⲣⲁⲓ̈ ⲉⲧⲟⲟⲧⲛ̅. <span style="color:#b00e23">(ⲕ̅ⲇ̅)</span> ⲁⲩⲱ ⲛⲓⲙ ϭⲉ
  ⲡⲉⲧⲛⲁⲥⲱⲧⲙ̅ ⲛ̅ⲥⲁ ⲛⲉⲧⲛ̅ϣⲁϫⲉ. ⲉⲧⲉ ⲛⲁⲓ̈ ⲛⲉ. ϫⲉ ⲛⲉⲓ̈ⲣⲱⲙⲉ ⲛ̅ⲥⲉⲑⲃ̅ⲃⲓ̈ⲏⲩ ⲁⲛ ⲉⲣⲱⲧⲛ̅.
  ϫⲉ ⲕⲁⲧⲁ ⲡϣⲓ̈ ⲛ̅ⲧⲧⲟ. ⲙ̅ⲡⲉⲛⲧⲁϥⲉⲓ ⲉⲃⲟⲗ ⲉⲡⲡⲟⲗⲩⲙⲟⲥ. ⲉⲥⲛⲁϣⲱⲡⲉ ϩⲱⲱϥ ⲛ̅ⲛⲉⲧϩⲙⲟⲟⲥ ϩⲁⲧⲛ̅
  ⲛⲉⲥⲕⲏⲩⲉ. ⲉⲛⲛⲁⲡⲱϣ ⲉϫⲱⲟⲩ ⲕⲁⲧⲁ ⲡⲉⲓ̈ⲧⲱϣ. <span style=
  "color:#b00e23">(ⲕ̅ⲉ̅)</span> ⲁⲩⲱ ⲁ ⲡⲉⲓ̈ⲧⲱϣ ϣⲱⲡⲉ ⲉⲩⲡⲣⲟⲥⲧⲁⲅⲙⲁ. ⲙⲛ̅ ⲟⲩⲇⲓⲕⲁⲓⲱⲙⲁ
  ϩⲙ̅ ⲡⲓⲏ̅ⲗ̅ ϣⲁ ⲉϩⲣⲁⲓ̈ ⲉⲡⲟⲟⲩ ⲛ̅ϩⲟⲟⲩ. <span style="color:#b00e23">(ⲕ̅ⲋ̅)</span>
  ⲇ̅ⲁ̅ⲇ̅ ⲇⲉ ⲁϥⲓ̈ ⲉϩⲣⲁⲓ̈ ⲉⲥⲉⲕⲉⲗⲁⲕ. ⲁⲩⲱ ⲁϥϫⲟⲟⲩ ⲉⲃⲟⲗ ϩⲛ̅ ⲛⲉϣⲟⲗⲥ̅ ⲛ̅ⲛⲉⲡⲣⲉⲥⲃⲩⲧⲉⲣⲟⲥ
  ⲛ̅ⲓ̈ⲟⲩⲇⲁ. ⲙⲛ̅ ⲛⲉⲕⲟⲟⲩⲉ ⲧⲏⲣⲟⲩ ⲉⲧϩⲏⲛ ⲉⲣⲟϥ ⲉϥϫⲱ ⲙ̅ⲙⲟⲥ ⲛⲁⲩ. ϫⲉ ⲉⲓⲥ ϩⲏⲏⲧⲉ
  ⲁⲓ̈ⲧⲛ̅ⲛⲟⲟⲩ ⲛⲏⲧⲛ̅ ⲛ̅ⲟⲩⲥⲙⲟⲩ. ⲉⲃⲟⲗ ϩⲛ̅ ⲛⲉϣⲟⲗⲥ̅ ⲛ̅ⲛ̅ϫⲁϫⲉ ⲙ̅ⲡϫⲟⲉⲓⲥ. <span style=
  "color:#b00e23">(ⲕ̅ⲍ̅)</span> ⲛⲉⲧϩⲛ̅ ⲃⲉⲑⲥⲟⲩⲣ. ⲙⲛ̅ ⲛⲉⲧϩⲛ̅ ϩⲣⲁⲙⲙⲁ ⲙ̅ⲡⲣⲏⲥ. ⲙⲛ̅
  ⲛⲉⲧϩⲛ̅ ⲅⲉⲑⲱⲣ. <span style="color:#b00e23">(ⲕ̅ⲏ̅)</span> ⲙⲛ̅ ⲛⲉⲧϩⲛ̅ ⲁⲣⲟⲩⲏⲗ.
  ⲙⲛ̅ ⲛⲉⲧϩⲉⲛ ⲁⲣⲟⲩⲕⲁⲉⲓⲛ ⲙⲛ̅ ⲛⲉⲧϩⲛ̅ ⲥⲁⲫⲓⲛ. ⲙⲛ̅ ⲛⲉⲧϩⲉⲛ ⲟⲑⲟⲛ. <span style=
  "color:#b00e23">(ⲕ̅ⲑ̅)</span> ⲙⲛ̅ ⲛⲉⲧϩⲉⲛ ⲡⲕⲁⲣⲙⲏⲗⲟⲥ. ⲙⲛ̅ ⲛⲉⲧϩⲛ̅ ⲛ̅ⲙ̅ⲡⲟⲗⲓⲥ
  (sic) ⲙ̅ⲡⲓⲏ̅ⲗ̅ ⲙⲛ̅ ⲛⲉⲧϩⲛ̅ ⲛⲉⲡⲟⲗⲓⲥ ⲛ̅ⲅⲉⲛⲉⲍⲓ. <span style=
  "color:#b00e23">(ⲗ̅)</span> ⲙⲛ̅ ⲛⲉⲧϩⲛ̅ ϩⲓⲉⲣⲓⲙⲟⲩⲑ. ⲙⲛ̅ ⲛⲉⲧϩⲛ̅ ⲃⲉⲣⲥⲁⲃⲉⲉ.
  <span style="color:#b00e23">(ⲗ̅ⲁ̅)</span> ⲙⲛ̅ ⲛⲉⲧϩⲛ̅ ⲭⲉⲃⲣⲱⲛ. ⲁⲩⲱ ⲉⲙⲙⲁ ⲧⲏⲣⲟⲩ
  ⲛ̅ⲧⲁ ⲇⲁⲩⲉⲓⲇ ⲃⲱⲕ ⲉⲃⲟⲗ ⲛ̅ϩⲏⲧⲟⲩ ⲛ̅ⲧⲟϥ ⲙⲛ̅ ⲛⲉϥⲣⲱⲙⲉ.
  <h3 id="first_samuel31">31</h3><span style="color:#b00e23">(ⲁ̅)</span>
  ⲛ̅ⲁⲗⲗⲟⲫⲩⲗⲟⲥ ⲇⲉ. ⲁⲩⲡⲟⲗⲩⲙⲉⲓ ⲙⲛ̅ ⲡⲓⲏ̅ⲗ̅. ⲁⲩⲱ ⲛ̅ⲣⲱⲙⲉ ⲙ̅ⲡⲓⲏ̅ⲗ̅ ⲁⲩϭⲱⲧⲡ̅ ϩⲁ ⲡϩⲟ
  ⲛ̅ⲛ̅ⲁⲗⲗⲟⲫⲩⲗⲟⲥ. ⲁⲩϩⲉ ⲉⲩϣⲟⲟϭⲉ ϩⲙ̅ ⲡⲧⲟⲟⲩ ⲛ̅ⲕⲉⲗⲃⲟⲩⲉ. <span style=
  "color:#b00e23">(ⲃ̅)</span> ⲁⲩⲱ ⲛ̅ⲁⲗⲗⲟⲫⲩⲗⲟⲥ ⲁⲩⲕⲱⲧⲉ ⲉⲥⲁⲟⲩⲗ. ⲁⲩⲱ ⲉⲛⲉϥϣⲏⲣⲉ. ⲁⲩⲱ
  ⲛ̅ⲁⲗⲗⲟⲫⲩⲗⲟⲥ ⲁⲩⲣⲱϩⲧ̅ ⲛ̅ⲓ̈ⲱⲛⲁⲑⲁⲛ. ⲙⲛ̅ ⲁⲙⲓⲛⲁⲇⲁⲃ. ⲙⲛ̅ ⲙⲉⲗⲭⲓⲥⲁ. ⲛ̅ϣⲏⲣⲉ ⲛ̅ⲥⲁⲟⲩⲗ.
  <span style="color:#b00e23">(ⲅ̅)</span> ⲁⲩⲱ ⲡⲡⲟⲗⲩⲙⲟⲥ ⲁϥⲉⲛϣⲟⲧ ⲉϫⲛ̅ ⲥⲁⲟⲩⲗ. ⲁⲩϩⲉ
  ⲉⲣⲟϥ ⲛ̅ϭⲓ ⲛⲉⲧⲛⲉϫⲥⲟⲧⲉ. ⲁⲩⲛⲉϫⲥⲟⲧⲉ ⲉⲣⲟϥ. ⲁⲩⲣⲁϩⲧϥ̅ ⲉⲡⲥⲉⲗⲉⲡⲓⲛ ⲛ̅ϩⲏⲧϥ̅.
  <span style="color:#b00e23">(ⲇ̅)</span> ⲡⲉϫⲉ ⲥⲁⲟⲩⲗ ⲙ̅ⲡⲉⲧϥⲓ̈ ⲛ̅ⲛⲉϥⲥⲕⲏⲩⲉ. ϫⲉ
  ⲧⲱⲕⲙ̅ ⲛ̅ⲧⲉⲕⲥⲏϥⲉ ⲛⲅ̅ⲕⲟⲟⲛⲥⲧ̅ ⲛ̅ϩⲏⲧⲥ̅. ⲙⲏⲡⲱⲥ ⲛ̅ⲥⲉⲉⲓ ⲛ̅ϭⲓ ⲛ̅ⲓ̈ⲁⲧⲥⲃⲃⲉ. ⲛ̅ⲥⲉⲙⲟⲟⲩⲧ
  ⲁⲩⲱ ⲛ̅ⲥⲉⲥⲱⲃⲉ ⲛ̅ⲥⲱⲓ̈ ⲡⲉⲧϥⲓ̈ ⲇⲉ ⲛ̅ⲛⲉϥⲥⲕⲏⲩⲉ ⲙ̅ⲡⲉϥⲟⲩⲱϣ. ⲉⲙⲟⲟⲩⲧϥ̅ ϫⲉ ⲁϥⲣ̅ϩⲟⲧⲉ
  ⲉⲙⲁⲧⲉ. ⲁⲩⲱ ⲥⲁⲟⲩⲗ ⲁϥϫⲓ̈ ⲛ̅ⲧⲉϥⲥⲏϥⲉ. ⲁϥⲃⲟϭϥ̅ ⲉϫⲱⲥ. <span style=
  "color:#b00e23">(ⲉ̅)</span> ⲛ̅ⲧⲉⲣⲉϥⲛⲁⲩ ⲇⲉ ⲛ̅ϭⲓ ⲡⲉⲧϥⲓ̈ ⲛ̅ⲛⲉϥⲥⲕⲏⲩⲉ. ϫⲉ ⲁ ⲥⲁⲟⲩⲗ
  ⲙⲟⲩ. ⲛ̅ⲧⲟϥ ϩⲱⲱϥ ⲁϥⲃⲟϫϥ̅ ⲉϫⲉⲛ ⲧⲉϥⲥⲏϥⲉ. ⲁϥⲙⲟⲩ ⲛⲙ̅ⲙⲁϥ <span style=
  "color:#b00e23">(ⲋ̅)</span> ⲁⲩⲱ ⲥⲁⲟⲩⲗ ⲁϥⲙⲟⲩ ⲙ̅ⲛ ⲡⲉϥϣⲟⲙⲧ̅ ⲛ̅ϣⲏⲣⲉ. ⲁⲩⲱ ⲡⲉⲧϥⲓ̈
  ⲛ̅ⲛⲉϥⲥⲕⲉⲩⲏ. ⲁⲩⲱ ⲛ̅ⲕⲉⲣⲱⲙⲉ ⲧⲏⲣⲟⲩ ⲉⲧⲛ̅ⲙ̅ⲙⲁϥ ⲁⲩⲙⲟⲩ ⲙ̅ⲡⲉϩⲟⲟⲩ ⲉⲧⲙ̅ⲙⲁⲩ. <span style=
  "color:#b00e23">(ⲍ̅)</span> ⲁⲩⲛⲁⲩ ⲇⲉ ⲛ̅ϭⲓ ⲛⲉⲣⲱⲙⲉ ⲙ̅ⲡⲓⲏ̅ⲗ̅. ⲛⲉⲧϩⲓ̈ ⲡⲉⲕⲣⲟ
  ⲙ̅ⲡⲓ̈ⲁ. ⲁⲩⲱ ⲛⲉⲧϩⲓ̈ ⲡⲉⲕⲣⲟ ⲙ̅ⲡⲓⲟⲣⲇⲁⲛⲏⲥ ϫⲉ ⲛ̅ⲣⲱⲙⲉ ⲙ̅ⲡⲓⲏ̅ⲗ̅ ⲁⲩϭⲱⲧⲡ̅ ⲁⲩⲱ ϫⲉ ⲁϥⲙⲟⲩ
  ⲛ̅ϭⲓ ⲥⲁⲟⲩⲗ. ⲙⲛ̅ ⲛⲉϥϣⲏⲣⲉ. ⲁⲩⲕⲁ ⲛⲉⲩⲡⲟⲗⲓⲥ ⲉⲃⲟⲗ. ⲁⲩⲡⲱⲧ ϩⲱⲟⲩ. ⲁⲩⲉⲓ ⲛ̅ϭⲓ
  ⲛ̅ⲁⲗⲗⲟⲫⲩⲗⲟⲥ ⲁⲩⲟⲩⲱϩ ⲛ̅ϩⲏⲧⲟⲩ. <span style="color:#b00e23">(ⲏ̅)</span> ⲁⲥϣⲱⲡⲉ ⲇⲉ
  ⲙ̅ⲡⲉϥⲣⲁⲥⲧⲉ ⲁⲩⲉⲓ ⲛ̅ϭⲓ ⲛ̅ⲁⲗⲗⲟⲫⲩⲗⲟⲥ. ⲁⲩⲃⲱϣ ⲛ̅ⲛⲉⲧⲙⲟⲟⲩⲧ. ⲁⲩϩⲉ ⲇⲉ ⲉⲥⲁⲟⲩⲗ ⲙⲛ̅
  ⲡⲉϥϣⲟⲙⲧ̅ ⲛ̅ϣⲏⲣⲉ. ⲉⲩⲣⲁϩⲧ̅. ⲡⲧⲟⲟⲩ ⲛ̅ⲕⲉⲗⲃⲟⲩⲉ. <span style=
  "color:#b00e23">(ⲑ̅)</span> ⲁⲩⲡⲟⲟⲛⲉϥ ⲁⲩⲃⲟϣϥ̅ ⲛ̅ⲛⲉϥⲥⲕⲏⲩⲉ. ⲁⲩϫⲟⲟⲩ ⲇⲉ ⲉⲃⲟⲗ
  ⲙ̅ⲡⲉⲩⲕⲱⲧⲉ ⲧⲏⲣϥ̅. ⲙⲛ̅ ⲡⲕⲁϩ ⲛ̅ⲛ̅ⲁⲗⲗⲟⲫⲩⲗⲟⲥ ⲉⲩⲧⲁϣⲉⲟⲉⲓϣ ⲛ̅ⲛⲉⲩⲉⲓⲇⲱⲗⲟⲛ ⲙⲛ̅ ⲡⲉⲩⲙⲏⲏϣⲉ.
  <span style="color:#b00e23">(ⲓ̅)</span> ⲛⲉϥⲥⲕⲏⲩⲉ ⲇⲉ ⲁⲩⲕⲁⲁⲩ ϩⲙ̅ ⲡⲉⲩⲙⲁ
  ⲛ̅ⲉⲓⲇⲱⲗⲟⲛ. ⲁⲩⲱ ⲡⲉϥⲥⲱⲙⲁ. ⲁⲩⲟⲃⲧϥ̅. ⲉⲡⲥⲟⲃⲧ. ⲛ̅ⲃⲉⲧⲥⲁⲙ. <span style=
  "color:#b00e23">(ⲓ̅ⲁ̅)</span> ⲛⲉⲧⲟⲩⲏϩ ⲇⲉ ϩⲛ̅ ⲁⲃⲓⲥ ⲛ̅ⲧⲉ ⲅⲁⲗⲁⲁⲇ ⲁⲩⲥⲱⲧⲙ̅ ⲉⲛⲉⲛⲧⲁ
  ⲛ̅ⲁⲗⲗⲟⲫⲩⲗⲟⲥ ⲁⲁⲩ ⲛ̅ⲥⲁⲟⲩⲗ <span style="color:#b00e23">(ⲓ̅ⲃ̅)</span> ⲁⲩⲧⲱⲟⲩⲛ
  ⲛ̅ϭⲓ ⲛⲉⲣⲱⲙⲉ ⲧⲏⲣⲟⲩ ⲛ̅ϫⲱⲱⲣⲉ. ⲁⲩⲙⲟⲟϣⲉ ⲛ̅ⲧⲉⲩϣⲏ ⲧⲏⲣⲥ̅. ⲁⲩⲱ ⲁⲩϫⲓ̈ ⲙ̅ⲡⲥⲱⲙⲁ ⲛ̅ⲥⲁⲟⲩⲗ.
  ⲁⲩⲱ ⲡⲥⲱⲙⲁ ⲛ̅ⲓ̈ⲱⲛⲁⲑⲁⲛ ⲡⲉϥϣⲏⲣⲉ ⲉⲃⲟⲗ ϩⲙ̅ ⲡⲥⲟⲃⲧ̅. ⲛ̅ⲃⲉⲑⲥⲁⲙ. ⲁⲩⲉⲛⲧⲟⲩ ⲉϩⲣⲁⲓ̈ ⲉⲁⲃⲓⲥ.
  ⲁⲩⲱ ⲁⲩⲣⲟⲕϩⲟⲩ ϩⲙ̅ ⲡⲙⲁ ⲉⲧⲙ̅ⲙⲁⲩ. <span style="color:#b00e23">(ⲓ̅ⲅ̅)</span>
  ⲁⲩⲧⲟⲙⲥⲟⲩ ϩⲁ ⲧⲥⲓϯⲱϩⲉ ⲉⲧϩⲛ̅ ⲁⲃⲓⲥ. ⲁⲩⲱ ⲁⲩⲛⲏⲥⲧⲉⲩⲉ ⲛ̅ⲥⲁϣϥ ⲛ̅ϩⲟⲟⲩ ⲧϣⲟⲣⲡⲉ ⲙ̅ⲙⲛ̅ⲧⲣ̅ⲣⲟ
  ⲁⲥϫⲱⲕ ⲉⲃⲟⲗ. ⲧϣⲟⲣⲡⲉ ⲙ̅ⲙⲛ̅ⲧⲣ̅ⲣⲟ ⲁⲥϫⲱⲕ ⲉⲃⲟⲗ.
</body>
</html>
