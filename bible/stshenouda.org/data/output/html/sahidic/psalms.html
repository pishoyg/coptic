<!DOCTYPE html>
<html>
<head>
  <title>Psalms</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="psalms">Psalms</h2><a href="#psalms1">1</a> <a href="#psalms2">2</a>
  <a href="#psalms3">3</a> <a href="#psalms4">4</a> <a href="#psalms5">5</a>
  <a href="#psalms6">6</a> <a href="#psalms7">7</a> <a href="#psalms8">8</a>
  <a href="#psalms9">9</a> <a href="#psalms10">10</a> <a href=
  "#psalms11">11</a> <a href="#psalms12">12</a> <a href="#psalms13">13</a>
  <a href="#psalms14">14</a> <a href="#psalms15">15</a> <a href=
  "#psalms16">16</a> <a href="#psalms17">17</a> <a href="#psalms18">18</a>
  <a href="#psalms19">19</a> <a href="#psalms20">20</a> <a href=
  "#psalms21">21</a> <a href="#psalms22">22</a> <a href="#psalms23">23</a>
  <a href="#psalms24">24</a> <a href="#psalms25">25</a> <a href=
  "#psalms26">26</a> <a href="#psalms27">27</a> <a href="#psalms28">28</a>
  <a href="#psalms29">29</a> <a href="#psalms30">30</a> <a href=
  "#psalms31">31</a> <a href="#psalms32">32</a> <a href="#psalms33">33</a>
  <a href="#psalms34">34</a> <a href="#psalms35">35</a> <a href=
  "#psalms36">36</a> <a href="#psalms37">37</a> <a href="#psalms38">38</a>
  <a href="#psalms39">39</a> <a href="#psalms40">40</a> <a href=
  "#psalms41">41</a> <a href="#psalms42">42</a> <a href="#psalms43">43</a>
  <a href="#psalms44">44</a> <a href="#psalms45">45</a> <a href=
  "#psalms46">46</a> <a href="#psalms47">47</a> <a href="#psalms48">48</a>
  <a href="#psalms49">49</a> <a href="#psalms50">50</a> <a href=
  "#psalms51">51</a> <a href="#psalms52">52</a> <a href="#psalms53">53</a>
  <a href="#psalms54">54</a> <a href="#psalms55">55</a> <a href=
  "#psalms56">56</a> <a href="#psalms57">57</a> <a href="#psalms58">58</a>
  <a href="#psalms59">59</a> <a href="#psalms60">60</a> <a href=
  "#psalms61">61</a> <a href="#psalms62">62</a> <a href="#psalms63">63</a>
  <a href="#psalms64">64</a> <a href="#psalms65">65</a> <a href=
  "#psalms66">66</a> <a href="#psalms67">67</a> <a href="#psalms68">68</a>
  <a href="#psalms69">69</a> <a href="#psalms70">70</a> <a href=
  "#psalms71">71</a> <a href="#psalms72">72</a> <a href="#psalms73">73</a>
  <a href="#psalms74">74</a> <a href="#psalms75">75</a> <a href=
  "#psalms76">76</a> <a href="#psalms77">77</a> <a href="#psalms78">78</a>
  <a href="#psalms79">79</a> <a href="#psalms80">80</a> <a href=
  "#psalms81">81</a> <a href="#psalms82">82</a> <a href="#psalms83">83</a>
  <a href="#psalms84">84</a> <a href="#psalms85">85</a> <a href=
  "#psalms86">86</a> <a href="#psalms87">87</a> <a href="#psalms88">88</a>
  <a href="#psalms89">89</a> <a href="#psalms90">90</a> <a href=
  "#psalms91">91</a> <a href="#psalms92">92</a> <a href="#psalms93">93</a>
  <a href="#psalms94">94</a> <a href="#psalms95">95</a> <a href=
  "#psalms96">96</a> <a href="#psalms97">97</a> <a href="#psalms98">98</a>
  <a href="#psalms99">99</a> <a href="#psalms100">100</a> <a href=
  "#psalms101">101</a> <a href="#psalms102">102</a> <a href=
  "#psalms103">103</a> <a href="#psalms104">104</a> <a href=
  "#psalms105">105</a> <a href="#psalms106">106</a> <a href=
  "#psalms107">107</a> <a href="#psalms108">108</a> <a href=
  "#psalms109">109</a> <a href="#psalms110">110</a> <a href=
  "#psalms111">111</a> <a href="#psalms112">112</a> <a href=
  "#psalms113">113</a> <a href="#psalms114">114</a> <a href=
  "#psalms115a">115a</a> <a href="#psalms115b">115b</a> <a href=
  "#psalms116">116</a> <a href="#psalms117">117</a> <a href=
  "#psalms118">118</a> <a href="#psalms119">119</a> <a href=
  "#psalms120">120</a> <a href="#psalms121">121</a> <a href=
  "#psalms122">122</a> <a href="#psalms123">123</a> <a href=
  "#psalms124">124</a> <a href="#psalms125">125</a> <a href=
  "#psalms126">126</a> <a href="#psalms127">127</a> <a href=
  "#psalms128">128</a> <a href="#psalms129">129</a> <a href=
  "#psalms130">130</a> <a href="#psalms131">131</a> <a href=
  "#psalms132">132</a> <a href="#psalms133">133</a> <a href=
  "#psalms134">134</a> <a href="#psalms135">135</a> <a href=
  "#psalms136">136</a> <a href="#psalms137">137</a> <a href=
  "#psalms138">138</a> <a href="#psalms139">139</a> <a href=
  "#psalms140">140</a> <a href="#psalms141">141</a> <a href=
  "#psalms142">142</a> <a href="#psalms143">143</a> <a href=
  "#psalms144">144</a> <a href="#psalms145">145</a> <a href=
  "#psalms146">146</a> <a href="#psalms147">147</a> <a href=
  "#psalms148">148</a> <a href="#psalms149">149</a> <a href=
  "#psalms150">150</a> <a href="#psalms151">151</a>
  <h3 id="psalms1">1</h3><span style="color:#000000">ⲁ̅</span> <span style=
  "color:#b00e23">(ⲁ̅)</span> ⲛⲁⲓ̈ⲁⲧϥ̅ ⲙ̅ⲡⲣⲱⲙⲉ ⲉⲧⲉ ⲙ̅ⲡϥ̅ⲃⲱⲕ ϩⲙ̅ ⲡϣⲟϫⲛⲉ
  ⲛ̅ⲛ̅ⲁⲥⲉⲃⲏⲥ ⲉⲙⲡϥ̅ⲁϩⲉⲣⲁⲧϥ̅ ϩⲓ ⲧⲉϩⲓⲏ ⲛ̅ⲛ̅ⲣⲉϥⲣ̅ⲛⲟⲃⲉ. ⲉⲙⲡϥ̅ϩⲙⲟⲟⲥ ϩⲓ ⲧⲕⲁⲑⲉⲇⲣⲁ
  ⲛ̅ⲛ̅ⲗⲟⲓⲙⲟⲥ. <span style="color:#b00e23">(ⲃ̅)</span> ⲁⲗⲗⲁ ⲉⲣⲉ ⲡⲉϥⲟⲩⲱϣ ϣⲟⲟⲡ ϩⲙ̅
  ⲡⲛⲟⲙⲟⲥ ⲙ̅ⲡϫⲟⲉⲓⲥ: ⲁⲩⲱ ϥⲛⲁⲙⲉⲗⲉⲧⲁ ⲙ̅ⲡⲉϥⲛⲟⲙⲟⲥ ⲙ̅ⲡⲉϩⲟⲟⲩ ⲙⲛ̅ ⲧⲉⲩϣⲏ. <span style=
  "color:#b00e23">(ⲅ̅)</span> ϥⲛⲁⲣ̅ⲑⲉ ⲙ̅ⲡϣⲏⲛ ⲉⲧⲣⲏⲧ ϩⲓϫⲛ̅ ⲙ̅ⲙⲁⲛ̅ϩⲁⲧⲉ ⲙ̅ⲙⲟⲟⲩ. ⲡⲁⲓ
  ⲉⲧⲛⲁϯ ⲙ̅ⲡⲉϥⲕⲁⲣⲡⲟⲥ ϩⲙ̅ ⲡⲉϥⲟⲩⲟⲉⲓϣ. ⲉⲛⲛⲉϥϭⲱⲃⲉ ⲛⲁⲥⲣⲟϥⲣⲉϥ ⲁⲛ. ϩⲱⲃ ⲛⲓⲙ ⲉⲧϥ̅ⲛⲁⲁⲁⲩ
  ⲛⲁⲥⲟⲟⲩⲧⲛ̅. <span style="color:#b00e23">(ⲇ̅)</span> ⲛ̅ⲧⲁⲓ ⲁⲛ ⲧⲉ ⲑⲉ ⲛ̅ⲛ̅ⲁⲥⲉⲃⲏⲥ
  ⲛ̅ⲧⲁⲓ ⲁⲛ ⲧⲉ ⲑⲉ. ⲁⲗⲗⲁ ⲉⲩⲛⲁⲣ̅ⲑⲉ ⲙ̅ⲡϣⲟⲉⲓϣ ⲉϣⲁⲣⲉ ⲡⲧⲏⲩ ⲑⲗⲟϥ ⲉⲃⲟⲗ ϩⲓϫⲙ̅ ⲡϩⲟ ⲙ̅ⲡⲕⲁϩ.
  <span style="color:#b00e23">(ⲉ̅)</span> ⲉⲧⲃⲉ ⲡⲁⲓ ⲙⲛ̅ ⲁⲥⲉⲃⲏⲥ ⲛⲁⲧⲱⲟⲩⲛ ϩⲛ̅
  ⲧⲉⲕⲣⲓⲥⲓⲥ. ⲟⲩⲇⲉ ⲣⲉϥⲣ̅ⲛⲟⲃⲉ ϩⲛ̅ ⲧⲥⲩⲛⲁⲅⲱⲅⲏ ⲛ̅ⲛ̅ⲇⲓⲕⲁⲓⲟⲥ <span style=
  "color:#b00e23">(ⲋ̅)</span> ϫⲉ ⲡϫⲟⲉⲓⲥ ⲥⲟⲟⲩⲛ ⲛ̅ⲧⲉϩⲓⲏ ⲛ̅ⲛ̅ⲇⲓⲕⲁⲓⲟⲥ ⲧⲉϩⲓ̈ⲏ ⲇⲉ
  ⲛ̅ⲛ̅ⲁⲥⲉⲃⲏⲥ ⲛⲁϩⲉ ⲉⲃⲟⲗ:
  <h3 id="psalms2">2</h3><span style="color:#000000">ⲃ̅. ⲧⲱⲇⲏ ⲛ̅ⲇⲁⲩⲉⲓⲇ:</span>
  <span style="color:#b00e23">(ⲁ̅)</span> ⲁϩⲣⲟⲟⲩ ⲛ̅ϩⲉⲑⲛⲟⲥ ⲁⲩϫⲓⲥⲉ ⲛ̅ϩⲏⲧ. ⲁ
  ⲛ̅ⲗⲁⲟⲥ ⲙⲉⲗⲉⲧⲁ ⲛ̅ϩⲉⲛⲡⲉⲧϣⲟⲩⲉⲓⲧ. <span style="color:#b00e23">(ⲃ̅)</span>
  ⲁⲩⲁϩⲉⲣⲁⲧⲟⲩ ⲛ̅ϭⲓ ⲛ̅ⲉⲣⲣⲱⲟⲩ ⲙ̅ⲡⲕⲁϩ ⲁⲩⲱ ⲁ ⲛ̅ⲁⲣⲭⲱⲛ ⲥⲱⲟⲩϩ ⲉⲩⲙⲁ ⲛ̅ⲟⲩⲱⲧ. ⲉϯⲟⲩⲃⲉ
  ⲡϫⲟⲉⲓⲥ ⲙⲛ̅ ⲡⲉϥⲭⲣ̅ⲥ̅. ⲇⲓⲁⲯⲁⲗⲙⲁ. <span style="color:#b00e23">(ⲅ̅)</span>
  ⲙⲁⲣⲉⲛⲥⲱⲗⲡ̅ ⲛ̅ⲛⲉⲩⲙⲣ̅ⲣⲉ. ⲛ̅ⲧⲛ̅ⲛⲟⲩϫⲉ ⲙ̅ⲡⲉⲩⲛⲁϩⲃ̅ ⲉⲃⲟⲗ ϩⲓϫⲱⲛ. <span style=
  "color:#b00e23">(ⲇ̅)</span> ⲡⲉⲧⲟⲩⲏϩ ϩⲛ̅ ⲙ̅ⲡⲏⲩⲉ ⲛⲁⲥⲱⲃⲉ ⲛ̅ⲥⲱⲟⲩ. ⲁⲩⲱ ⲡϫⲟⲉⲓⲥ
  ⲛⲁⲕⲟⲙϣⲟⲩ. <span style="color:#b00e23">(ⲉ̅)</span> ⲧⲟⲧⲉ ϥⲛⲁϣⲁϫⲉ ⲛⲙ̅ⲙⲁⲩ ϩⲛ
  ⲧⲉϥⲟⲣⲅⲏ. ⲛϥ̅ϣⲧⲣ̅ⲧⲱⲣⲟⲩ ϩⲙ̅ ⲡⲉϥϭⲱⲛⲧ̅. <span style="color:#b00e23">(ⲋ̅)</span>
  ⲁⲛⲟⲕ ⲇⲉ ⲁⲩⲕⲁⲑⲓⲥⲧⲁ ⲙ̅ⲙⲟⲓ̈ ⲛ̅ⲣ̅ⲣⲟ ⲉⲃⲟⲗ ϩⲓ̈ⲧⲟⲟⲧϥ̅. ⲉϫⲛ̅ ⲥⲓ̈ⲱⲛ ⲡⲉϥⲧⲟⲟⲩ ⲉⲧⲟⲩⲁⲁⲃ.
  <span style="color:#b00e23">(ⲍ̅)</span> ⲉⲓϫⲱ ⲙ̅ⲡⲟⲩⲉϩⲥⲁϩⲛⲉ ⲙ̅ⲡϫⲟⲉⲓⲥ. ⲡⲉϫⲉ
  ⲡϫⲟⲉⲓⲥ ⲛⲁⲓ ϫⲉ ⲛ̅ⲧⲟⲕ ⲡⲉ ⲡⲁϣⲏⲣⲉ ⲁⲛⲟⲕ ⲁⲓϫⲡⲟⲕ ⲙ̅ⲡⲟⲟⲩ. <span style=
  "color:#b00e23">(ⲏ̅)</span> ⲁⲓⲧⲓ ⲙ̅ⲙⲟⲟⲩ ⲁϯⲛⲁⲕ ⲛ̅ϩⲉⲛϩⲉⲑⲛⲟⲥ ⲉⲧⲉⲕⲕⲗⲏⲣⲟⲛⲟⲙⲓⲁ. ⲁⲩⲱ
  ⲡⲉⲕⲁⲙⲁϩⲧⲉ ϣⲁ ⲁⲣⲏϫϥ̅ ⲙ̅ⲡⲕⲁϩ. <span style="color:#b00e23">(ⲑ̅)</span> ⲕⲛⲁⲙⲟⲟⲛⲉ
  ⲙ̅ⲙⲟⲟⲩ ϩⲛ̅ ⲟⲩϭⲉⲣⲱⲃ ⲙ̅ⲡⲉⲛⲓ̈ⲡⲉ. ⲛⲅ̅ⲟⲩⲟϣϥⲟⲩ ⲛ̅ⲑⲉ ⲛ̅ϩⲉⲛϩⲛⲁⲁⲩ ⲛ̅ⲕⲉⲣⲁⲙⲉⲩⲥ.
  <span style="color:#b00e23">(ⲓ̅)</span> ⲧⲉⲛⲟⲩ ϭⲉ ⲛ̅ⲉⲣⲣⲱⲟⲩ ϯϩⲧⲏⲧⲛ̅ ϫⲓⲥⲃⲱ
  ⲧⲏⲣⲧⲛ̅ ⲛⲉⲧⲕⲣⲓⲛⲉ ⲙ̅ⲡⲕⲁϩ. <span style="color:#b00e23">(ⲓ̅ⲁ̅)</span> ⲁⲣⲓϩⲙ̅ϩⲁⲗ
  ⲙ̅ⲡϫⲟⲉⲓⲥ ϩⲛ̅ ⲟⲩϩⲟⲧⲉ ⲛ̅ⲧⲉⲧⲛ̅ⲧⲉⲗⲏⲗ ⲛⲁϥ ϩⲛ̅ ⲟⲩⲥⲧⲱⲧ. <span style=
  "color:#b00e23">(ⲓ̅ⲃ̅)</span> ϭⲗϫ̅ ⲧⲏⲩⲧⲛ̅ ⲛ̅ⲧⲉⲥⲃⲱ ⲙⲏⲡⲟⲧⲉ ⲛ̅ⲧⲉ ⲡϫⲟⲉⲓⲥ ⲛⲟⲩϭⲥ̅.
  ⲛ̅ⲧⲉⲧⲛ̅ϩⲉ ⲉⲃⲟⲗ ϩⲓ ⲧⲉϩⲓⲏ ⲛ̅ⲧⲉϥⲙⲛ̅ⲧⲙⲉ. ⲉⲣϣⲁⲛ ⲡⲉϥϭⲱⲛⲧ̅ ⲙⲟⲩϩ ϩⲛ̅ ⲟⲩϭⲉⲡⲏ ⲛⲁⲓ̈ⲁⲧⲟⲩ
  ⲛ̅ⲟⲩⲟⲛ ⲛⲓⲙ ⲉⲧⲕⲱ ⲛ̅ϩⲧⲏⲩ ⲉⲣⲟϥ.
  <h3 id="psalms3">3</h3><span style="color:#000000">ⲅ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ
  ⲛ̅ⲧⲉⲣⲉϥⲡⲱⲧ ϩⲏⲧϥ̅ ⲛ̅ⲁⲃⲉⲥⲁⲗⲱⲙ ⲡⲉϥϣⲏⲣⲉ:</span> <span style=
  "color:#b00e23">(ⲁ̅)</span> ⲡϫⲟⲉⲓⲥ ⲉⲧⲃⲉ ⲟⲩ ⲁⲩⲁϣⲁⲓ ⲛ̅ϭⲓ ⲛⲉⲧⲑⲗⲓⲃⲉ ⲙ̅ⲙⲟⲓ. ⲁ ϩⲁϩ
  ⲧⲱⲟⲩⲛ ⲉϩⲣⲁⲓ ⲉϫⲱⲓ. <span style="color:#b00e23">(ⲃ̅)</span> ⲟⲩⲛ ϩⲁϩ ϫⲱ ⲙ̅ⲙⲟⲥ
  ⲛ̅ⲧⲁⲯⲩⲭⲏ ϥⲉ ⲙⲛ̅ⲧϥⲟⲩϫⲁⲓ ⲙ̅ⲙⲁⲩ ⲛ̅ⲛⲁϩⲣⲙ̅ ⲡⲉϥⲛⲟⲩⲧⲉ ⲇⲓⲁⲯⲁⲗⲙⲁ: <span style=
  "color:#b00e23">(ⲅ̅)</span> ⲛ̅ⲧⲕ̅ ⲇⲉ ⲡϫⲟⲉⲓⲥ ⲛ̅ⲧⲕ̅ ⲡⲁⲣⲉϥϣⲟⲡⲧ̅ ⲉⲣⲟⲕ. ⲛ̅ⲧⲕ̅
  ⲡⲁⲉⲟⲟⲩ ⲁⲩⲱ ⲉⲧϫⲓⲥⲉ ⲛ̅ⲧⲁⲁⲡⲉ. <span style="color:#b00e23">(ⲇ̅)</span> ϩⲛ̅ ⲧⲁⲥⲙⲏ
  ⲁⲓϫⲓϣⲕⲁⲕ ⲉϩⲣⲁⲓ ⲉⲡϫⲟⲉⲓⲥ. ⲁⲩⲱ ⲁϥⲥⲱⲧⲙ̅ ⲉⲣⲟⲓ̈ ⲉⲃⲟⲗ ϩⲙ̅ ⲡⲉϥⲧⲟⲟⲩ ⲉⲧⲟⲩⲁⲁⲃ ⲇⲓⲁⲯⲁⲗⲙⲁ.
  <span style="color:#b00e23">(ⲉ̅)</span> ⲁⲛⲟⲕ ⲇⲉ ⲁⲓⲛ̅ⲕⲟⲧⲕ̅ ⲁⲩⲱ ⲁⲓ̈ⲱⲃϣ̅.
  ⲁⲓ̈ⲧⲱⲟⲩⲛ ϫⲉ ⲡϫⲟⲉⲓⲥ ⲡⲉⲧⲛⲁϣⲟⲡⲧ̅ ⲉⲣⲟϥ. <span style="color:#b00e23">(ⲋ̅)</span>
  ⲛ̅ϯⲛⲁⲣ̅ϩⲟⲧⲉ ⲁⲛ ϩⲏⲧⲟⲩ ⲛ̅ϩⲉⲛⲧⲃⲁ ⲛ̅ⲗⲁⲟⲥ ⲉⲩϯ ⲟⲩⲃⲏⲓ ⲙ̅ⲡⲁⲕⲱⲧⲉ. <span style=
  "color:#b00e23">(ⲍ̅)</span> ⲧⲱⲟⲩⲛ ⲡϫⲟⲉⲓⲥ ⲙⲁⲧⲟⲩϫⲟⲓ̈ ⲡⲁⲛⲟⲩⲧⲉ. ϫⲉ ⲛ̅ⲧⲟⲕ ⲡⲉ
  ⲛ̅ⲧⲁⲕⲡⲁⲧⲁⲥⲥⲉ ⲛ̅ⲟⲩⲟⲛ ⲛⲓⲙ ⲉⲧⲟ ⲛϫⲁϫⲉ ⲉⲣⲟⲓ ⲉⲡϫⲓⲛϫⲏ: ⲛ̅ⲟⲃϩⲉ ⲛ̅ⲛ̅ⲣⲉϥⲣ̅ⲛⲟⲃⲉ
  ⲁⲕⲟⲩⲟϣϥⲟⲩ <span style="color:#b00e23">(ⲏ̅)</span> ⲡⲁ ⲡϫⲟⲉⲓⲥ ⲡⲉ ⲡⲟⲩϫⲁⲓ ⲁⲩⲱ
  ⲡⲉⲕⲟⲩⲱϣ ⲉϫⲙ̅ ⲡⲉⲕⲗⲁⲟⲥ.
  <h3 id="psalms4">4</h3><span style="color:#000000">ⲇ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ
  ⲛ̅ⲇⲁⲩⲉⲓⲇ:</span> <span style="color:#b00e23">(ⲁ̅)</span> ϩⲙ̅ ⲡⲧⲣⲁⲱϣ ⲉϩⲣⲁⲓ
  ⲉⲣⲟⲕ ⲁⲕⲥⲱⲧⲙ̅ ⲉⲣⲟⲓ̈ ⲡⲛⲟⲩⲧⲉ ⲛ̅ⲧⲁⲇⲓⲕⲁⲓⲟⲥⲩⲛⲏ. ϩⲛ̅ ⲧⲉⲑⲗⲓⲯⲓⲥ ⲁⲕⲟⲩⲟϣⲥ̅ ⲛⲁⲓ̈ ⲉⲃⲟⲗ.
  ϣⲛ̅ϩⲧⲏⲕ ⲉϫⲱⲓ̈ ⲁⲩⲱ ⲛⲅ̅ⲥⲱⲧⲙ̅ ⲡⲛⲟⲩⲧⲉ ⲉⲡⲁϣⲗⲏⲗ ⲇⲓⲁⲯⲁⲗⲙⲁ <span style=
  "color:#b00e23">(ⲃ̅)</span> ⲛ̅ϣⲏⲣⲉ ⲛ̅ⲛ̅ⲣⲱⲙⲉ ϣⲁ ⲧⲛⲁⲩ ⲛⲉⲧⲛ̅ϩⲏⲧ ϩⲟⲣϣ̅ ⲉⲣⲱⲧⲛ̅
  ⲉⲧⲃⲉ ⲟⲩ ⲧⲉⲧⲛ̅ⲙⲉ ⲙ̅ⲡⲡⲉⲧϣⲟⲩⲉⲓⲧ ⲧⲉⲧⲛ̅ϣⲓⲛⲉ ⲛ̅ⲥⲁ ⲡϭⲟⲗ <span style=
  "color:#b00e23">(ⲅ̅)</span> ⲉⲓⲙⲉ ϫⲉ ⲁ ⲡϫⲟⲉⲓⲥ ϯⲉⲟⲟⲩ ⲙ̅ⲡⲉϥⲡⲉⲧⲟⲩⲁⲁⲃ. ⲁ ⲡϫⲟⲉⲓⲥ
  ⲥⲱⲧⲙ̅ ⲉⲣⲟⲓ̈ ϩⲙ̅ ⲡⲣⲁⲱϣ ⲉϩⲣⲁⲓ ⲉⲣⲟϥ. <span style="color:#b00e23">(ⲇ̅)</span>
  ⲛⲟⲩϭⲥ̅ ⲙ̅ⲡⲣ̅ⲣ̅ⲛⲟⲃⲉ. ⲙ̅ⲕⲁϩ ⲛ̅ϩⲏⲧ ⲉϫⲛ̅ ⲛⲉⲧⲉⲧⲛ̅ϫⲱ ⲙ̅ⲙⲟⲟⲩ ϩⲛ̅ ⲛⲉⲧⲛ̅ϩⲏⲧ ϩⲓ̈ϫⲛ̅
  ⲛⲉⲧⲛ̅ⲙⲁⲛ̅ⲛ̅ⲕⲟⲧⲕ̅ <span style="color:#b00e23">(ⲉ̅)</span> ϣⲱⲱⲧ ⲛ̅ⲟⲩⲑⲩⲥⲓⲁ
  ⲛ̅ⲇⲓⲕⲁⲓⲟⲥⲩⲛⲏ ⲛ̅ⲧⲉⲧⲛ̅ϩⲉⲗⲡⲓⲍⲉ ⲉⲡϫⲟⲉⲓⲥ ⲇⲓⲁⲯⲁⲗⲙⲁ. <span style=
  "color:#b00e23">(ⲋ̅)</span> ϩⲁϩ ⲛⲉⲧϫⲱ ⲙ̅ⲙⲟⲥ ϫⲉ ⲛⲓⲙ ⲡⲉⲧⲛⲁⲧⲥⲁⲃⲟⲛ ⲉⲛⲁⲅⲁⲑⲟⲛ
  ⲁϥⲟⲩⲱⲛϩ̅ ⲉⲃⲟⲗ ⲉϫⲱⲛ ⲛ̅ϭⲓ ⲡⲟⲩⲟⲉⲓⲛ ⲙ̅ⲡⲉⲕϩⲟ ⲡϫⲟⲉⲓⲥ. <span style=
  "color:#b00e23">(ⲍ̅)</span> ⲁⲕϯ ⲛ̅ⲟⲩⲟⲩⲛⲟϥ ⲉⲡⲁϩⲏⲧ ⲁⲩⲁϣⲁⲓ̈ ⲉⲃⲟⲗ ϩⲙ̅ ⲡⲉⲩⲕⲁⲣⲡⲟⲥ
  ⲙ̅ⲡⲉⲥⲟⲩⲟ ⲙⲛ̅ ⲡⲏⲣⲡ̅ ⲙⲛ̅ ⲡⲛⲉϩ <span style="color:#b00e23">(ⲏ̅)</span> ⲁⲛⲟⲕ ϫⲉ
  ϩⲛ̅ ⲟⲩⲉⲓⲣⲏⲛⲏ ϩⲓ̈ ⲟⲩⲥⲟⲡ ϯⲛⲁⲛⲕⲟⲧⲕ̅ ⲛ̅ⲧⲁⲱⲃϣ̅. ϫⲉ ⲛ̅ⲧⲟⲕ ⲙⲁⲩⲁⲁⲕ ⲡϫⲟⲉⲓⲥ ⲁⲕⲧⲣⲁⲟⲩⲱϩ
  ϩⲛ̅ ⲟⲩϩⲉⲗⲡⲓⲥ:
  <h3 id="psalms5">5</h3><span style="color:#000000">ⲉ̅. ⲉⲡϫⲱⲕ ⲉⲃⲟⲗ ϩⲁ
  ⲧⲉⲧⲛⲁⲕⲗⲏⲣⲟⲛⲟⲙⲉⲓ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ:</span> <span style=
  "color:#b00e23">(ⲁ̅)</span> ⲥⲱⲧⲙ̅ ⲡϫⲟⲉⲓⲥ ⲉⲛⲁϣⲁϫⲉ ⲉⲓⲙⲉ ⲉⲡⲁⲁϣⲕⲁⲕ. <span style=
  "color:#b00e23">(ⲃ̅)</span> ϯϩⲧⲏⲕ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅ ⲡⲁⲣ̅ⲣⲟ ⲁⲩⲱ ⲡⲁⲛⲟⲩⲧⲉ. ϫⲉ
  ⲉⲓⲛⲁϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲡϫⲟⲉⲓⲥ. <span style="color:#b00e23">(ⲅ̅)</span> ⲙ̅ⲡⲛⲁⲩ
  ⲛ̅ϩⲧⲟⲟⲩⲉ ⲕⲛⲁⲥⲱⲧⲙ̅ ⲉⲡⲁϩⲣⲟⲟⲩ. ⲙ̅ⲡⲛⲁⲩ ⲛ̅ϩⲧⲟⲟⲩⲉ ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲧⲁⲛⲁⲩ
  <span style="color:#b00e23">(ⲇ̅)</span> ϫⲉ ⲛ̅ⲧⲕ̅ ⲟⲩⲛⲟⲩⲧⲉ ⲉⲛϥ̅ⲟⲩⲉϣ ⲁⲛⲟⲙⲓⲁ ⲁⲛ.
  ⲁⲩⲱ ⲡⲉⲧⲟ ⲙ̅ⲡⲟⲛⲏⲣⲟⲥ ⲛⲁϭⲱ ϩⲁⲧⲏⲕ ⲁⲛ. <span style="color:#b00e23">(ⲉ̅)</span>
  ⲟⲩⲇⲉ ⲙ̅ⲡⲁⲣⲁⲛⲟⲙⲟⲥ ⲛⲁⲙⲟⲩⲛ ⲉⲃⲟⲗ ⲁⲛ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉⲕⲃⲁⲗ. ⲁⲕⲙⲉⲥⲧⲉ ⲟⲩⲟⲛ ⲛⲓⲙ ⲉⲧⲣ̅
  ϩⲱⲃ ⲉⲧⲁⲛⲟⲙⲓⲁ. <span style="color:#b00e23">(ⲋ̅)</span> ⲕⲛⲁⲧⲁⲕⲉ ⲟⲩⲟⲛ ⲛⲓⲙ ⲉⲧϫⲱ
  ⲙ̅ⲡϭⲟⲗ. ⲡϫⲟⲉⲓⲥ ⲃⲱⲧⲉ ⲛ̅ⲟⲩⲣⲱⲙⲉ ⲛ̅ⲥⲛⲟϥ ⲁⲩⲱ ⲛ̅ⲕⲣⲟϥ. <span style=
  "color:#b00e23">(ⲍ̅)</span> ⲁⲛⲟⲕ ⲇⲉ ϩⲙ̅ ⲡⲁϣⲁⲓ̈ ⲙ̅ⲡⲉⲕⲛⲁ ϯⲛⲁⲃⲱⲕ ⲉϩⲟⲩⲛ ⲉⲡⲉⲕⲙⲁ
  ⲉⲧⲟⲩⲁⲁⲃ. ⲧⲁⲟⲩⲱϣⲧ̅ ⲛ̅ⲛⲁϩⲣⲙ̅ ⲡⲉⲕⲣⲡⲉ ⲉⲧⲟⲩⲁⲁⲃ ϩⲛ̅ ⲧⲉⲕϩⲟⲧⲉ. <span style=
  "color:#b00e23">(ⲏ̅)</span> ϫⲓ ⲙⲟⲉⲓⲧ ϩⲏⲧ ⲡϫⲟⲉⲓⲥ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ ⲉⲧⲃⲉ
  ⲛⲁϫⲁϫⲉ. ⲥⲟⲟⲩⲧⲛ̅ ⲛ̅ⲧⲉⲕϩⲓⲏ ⲙ̅ⲡⲁⲙ̅ⲧⲟ ⲉⲃⲟⲗ. <span style=
  "color:#b00e23">(ⲑ̅)</span> ϫⲉ ⲙⲛ̅ ⲙⲉ ϣⲟⲟⲡ ϩⲛ̅ ⲧⲉⲩⲧⲁⲡⲣⲟ. ⲡⲉⲩⲗⲁⲥ ⲙⲛ̅ ⲡⲉⲩϩⲏⲧ
  ϣⲟⲩⲉⲓⲧ. ⲟⲩⲧⲁⲫⲟⲥ ⲉϥⲟⲩⲏⲛ ⲧⲉ ⲧⲉⲩϣⲟⲩⲱⲃⲉ. ⲟⲩⲙⲁⲧⲟⲩ ⲛ̅ϩⲟϥ ⲧⲉⲧϩⲁ ⲛⲉⲩⲥⲡⲟⲧⲟⲩ. ⲁⲩⲣ̅ⲕⲣⲟϥ
  ϩⲛ̅ ⲛⲉⲩⲗⲁⲥ <span style="color:#b00e23">(ⲓ̅)</span> ⲕⲣⲓⲛⲉ ⲙ̅ⲙⲟⲟⲩ ⲡⲛⲟⲩⲧⲉ
  ⲙⲁⲣⲟⲩϩⲉ ⲉⲃⲟⲗ ϩⲛ̅ ⲛⲉⲩϣⲟϫⲛⲉ. ⲕⲁⲧⲁ ⲡⲁϣⲁⲓ ⲛ̅ⲛⲉⲕⲙⲛ̅ⲧϣⲁⲛϩⲧⲏϥ ϥⲟⲧⲟⲩ ⲉⲃⲟⲗ. ϫⲉ ⲁⲩϯ
  ⲛⲟⲩϭⲥ̅ ⲛⲁⲕ ⲡϫⲟⲉⲓⲥ. <span style="color:#b00e23">(ⲓ̅ⲁ̅)</span> ⲙⲁⲣⲟⲩⲉⲩⲫⲣⲁⲛⲉ
  ⲛ̅ϭⲓ ⲟⲩⲟⲛ ⲛⲓⲙ ⲉⲧⲛⲁϩⲧⲉ ⲉⲣⲟⲕ ⲥⲉⲛⲁⲧⲉⲗⲏⲗ ⲛ̅ϣⲁ ⲉⲛⲉϩ. ⲛ̅ⲥⲉⲟⲩⲱϩ ϩⲛ ⲟⲩϩⲉⲗⲡⲓⲥ.
  ⲛ̅ⲥⲉϣⲟⲩϣⲟⲩ ⲙ̅ⲙⲟⲟⲩ ⲛ̅ϩⲏⲧⲕ ⲛ̅ϭⲓ ⲟⲩⲟⲛ ⲛⲓⲙ ⲉⲧⲙⲉ ⲙ̅ⲡⲉⲕⲣⲁⲛ <span style=
  "color:#b00e23">(ⲓ̅ⲃ̅)</span> ϫⲉ ⲛ̅ⲧⲟⲕ ⲕⲛⲁⲥⲙⲟⲩ ⲉⲡⲇⲓⲕⲁⲓⲟⲥ. ⲡϫⲟⲉⲓⲥ ⲛ̅ⲑⲉ
  ⲛ̅ⲟⲩϩⲟⲡⲗⲟⲛ ⲛ̅ⲟⲩⲱϣ ⲡⲉⲛⲧⲁⲕⲁⲁϥ ⲛ̅ⲕⲗⲟⲙ ⲉϫⲱⲛ
  <h3 id="psalms6">6</h3><span style="color:#000000">ⲋ̅. ⲉⲡϫⲱⲕ ⲉⲃⲟⲗ ϩⲛ̅ ⲛⲉⲥⲙⲟⲩ
  ϩⲁ ⲡⲙⲉϩϣⲙⲟⲩⲛ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ.</span> <span style=
  "color:#b00e23">(ⲁ̅)</span> ⲡϫⲟⲉⲓⲥ ⲙ̅ⲡⲣ̅ϫⲡⲓⲟⲓ ϩⲙ̅ ⲡⲉⲕϭⲱⲛⲧ̅ ⲟⲩⲇⲉ ⲙ̅ⲡⲣ̅ϯⲥⲃⲱ ⲛⲁⲓ
  ϩⲛ̅ ⲧⲉⲕⲟⲣⲅⲏ. <span style="color:#b00e23">(ⲃ̅)</span> ⲛⲁ ⲛⲁⲓ ⲡϫⲟⲉⲓⲥ ϫⲉ ⲁⲛⲅ̅
  ⲟⲩⲁⲥⲑⲉⲛⲏⲥ. ⲙⲁⲧⲁⲗϭⲟⲓ ⲡϫⲟⲉⲓⲥ ϫⲉ ⲁ ⲛⲁⲕⲉⲉⲥ ϣⲧⲟⲣⲧⲣ̅. <span style=
  "color:#b00e23">(ⲅ̅)</span> ⲁⲩⲱ ⲁ ⲧⲁⲯⲩⲭⲏ ϣⲧⲟⲣⲧⲣ̅ ⲉⲙⲁϣⲟ. ⲛ̅ⲧⲟⲕ ⲇⲉ ⲡϫⲟⲉⲓⲥ ϣⲁⲛⲧⲉ
  ⲟⲩ ϣⲱⲡⲉ. <span style="color:#b00e23">(ⲇ̅)</span> ⲕⲟⲧⲕ̅ ⲡϫⲟⲉⲓⲥ ⲙⲁⲧⲟⲩϫⲉ ⲧⲁⲯⲩⲭⲏ.
  ⲙⲁⲧⲁⲛϩⲟⲓ ⲡϫⲟⲉⲓⲥ ⲉⲧⲃⲉ ⲡⲉⲕⲛⲁ. <span style="color:#b00e23">(ⲉ̅)</span> ϫⲉ ⲙⲛ̅
  ⲡⲉⲧⲉⲓⲣⲉ ⲙ̅ⲡⲉⲕⲙⲉⲉⲩⲉ ϩⲛ̅ ⲛⲉⲧⲙⲟⲟⲩⲧ. ⲛⲓⲙ ⲇⲉ ⲡⲉⲧⲛⲁⲟⲩⲱⲛϩ̅. ⲛⲁⲕ ⲉⲃⲟⲗ ϩⲛ̅ ⲁⲙⲛ̅ⲧⲉ.
  <span style="color:#b00e23">(ⲋ̅)</span> ⲁⲓϩⲓⲥⲉ ϩⲙ̅ ⲡⲁⲁϣⲁϩⲟⲙ ϯⲛⲁϫⲱⲕⲙ̅ ⲙ̅ⲡⲁϭⲗⲟϭ
  ⲕⲁⲧⲁ ⲟⲩϣⲏ ⲟⲩϣⲏ. ϯⲛⲁϩⲱⲣⲡ̅ ⲙ̅ⲡⲁⲡⲣⲏϣ ϩⲛ̅ ⲛⲁⲣ̅ⲙⲉⲓⲟⲟⲩⲉ. <span style=
  "color:#b00e23">(ⲍ̅)</span> ⲁ ⲡⲁⲃⲁⲗ ϣⲧⲟⲣⲧⲣ̅ ⲉⲃⲟⲗ ϩⲙ̅ ⲡⲣⲓⲙⲉ ⲁⲓⲱⲥⲕ̅ ϩⲛ̅
  ⲛⲁϫⲓϫⲉⲉⲩⲉ ⲧⲏⲣⲟⲩ. <span style="color:#b00e23">(ⲏ̅)</span> ⲥⲁϩⲉ ⲧⲏⲩⲧⲛ̅ ⲉⲃⲟⲗ
  ⲙ̅ⲙⲟⲓ ⲟⲩⲟⲛ ⲛⲓⲙ ⲉⲧⲣ̅ϩⲱⲃ ⲉⲧⲁⲛⲟⲙⲓⲁ. ϫⲉ ⲁ ⲡϫⲟⲉⲓⲥ ⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲁⲣⲓⲙⲉ.
  <span style="color:#b00e23">(ⲑ̅)</span> ⲁ ⲡϫⲟⲉⲓⲥ ⲥⲱⲧⲙ̅ ⲉⲡⲁⲥⲟⲡⲥ̅ ⲁ ⲡϫⲟⲉⲓⲥ ϣⲉⲡ
  ⲡⲁϣⲗⲏⲗ ⲉⲣⲟϥ. <span style="color:#b00e23">(ⲓ̅)</span> ⲉⲩⲉϫⲓϣⲓⲡⲉ ⲛ̅ⲥⲉϣⲧⲟⲣⲧⲣ̅
  ⲉⲙⲁⲧⲉ ⲛ̅ϭⲓ ⲛⲁϫⲁϫⲉ ⲧⲏⲣⲟⲩ. ⲙⲁⲣⲟⲩⲕⲟⲧⲟⲩ ⲉⲡⲁϩⲟⲩ ⲛ̅ⲥⲉϫⲓϣⲓⲡⲉ ⲉⲙⲁⲧⲉ ϩⲛ̅ ⲟⲩϭⲉⲡⲏ
  <h3 id="psalms7">7</h3>ⲍ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲡⲉⲛⲧⲁϥϫⲟⲟϥ ⲉⲡϫⲟⲉⲓⲥ ϩⲁ ⲛ̅ϣⲁϫⲉ
  ⲛ̅ⲭⲟⲩⲥⲉⲓ ⲡϣⲏⲣⲉ ⲛ̅ⲓⲉⲙⲉⲛⲉⲓ <span style="color:#b00e23">(ⲁ̅)</span> ⲡϫⲟⲉⲓⲥ
  ⲡⲁⲛⲟⲩⲧⲉ ⲁⲓⲛⲁϩⲧⲉ ⲉⲣⲟⲕ. ⲙⲁⲧⲟⲩϫⲟⲓ ⲉⲟⲩⲟⲛ ⲛⲓⲙ ⲉⲧⲡⲏⲧ ⲛ̅ⲥⲱⲓ̈ ⲁⲩⲱ ⲛⲅ̅ⲛⲁϩⲙⲉⲧ
  <span style="color:#b00e23">(ⲃ̅)</span> ⲙⲏⲡⲟⲧⲉ ⲛϥ̅ⲧⲱⲣⲡ̅ ⲛ̅ⲧⲁⲯⲩⲭⲏ ⲛ̅ⲑⲉ
  ⲛ̅ⲟⲩⲙⲟⲩⲓ. ⲉⲙⲛ̅ ⲡⲉⲧⲥⲱⲧⲉ ⲁⲩⲱ ⲉⲙⲛ̅ ⲡⲉⲧⲛⲟⲩϩⲙ̅. <span style=
  "color:#b00e23">(ⲅ̅)</span> ⲡϫⲟⲉⲓⲥ ⲡⲁⲛⲟⲩⲧⲉ ⲉϣϫⲉ ⲁⲓⲣ̅ ⲡⲁⲓ. ⲉϣϫⲉ ⲟⲩⲛ ϫⲓⲛϭⲟⲛⲥ̅
  ϩⲛ̅ ⲛⲁϭⲓϫ. <span style="color:#b00e23">(ⲇ̅)</span> ⲉϣϫⲉ ⲁⲓⲧⲱⲱⲃⲉ ⲛ̅ⲛⲉⲧⲧⲱⲱⲃⲉ
  ⲛⲁⲓ ⲛ̅ϩⲉⲛⲡⲉⲑⲟⲟⲩ. ⲉⲓⲉϩⲉ ⲉⲃⲟⲗ ϩⲓⲧⲛ̅ ⲛⲁϭϫⲁϯϫⲉ ⲉⲓϣⲟⲩⲉⲓⲧ. <span style=
  "color:#b00e23">(ⲉ̅)</span> ⲛ̅ⲧⲉ ⲡϫⲁϫⲉ ⲡⲱⲧ ⲛ̅ⲥⲁ ⲧⲁⲯⲩⲭⲏ ⲛϥ̅ⲧⲁϩⲟⲥ. ⲛϥ̅ϩⲱⲙ
  ⲙ̅ⲡⲁⲱⲛϩ̅ ⲉϩⲣⲁⲓ ⲉⲡⲕⲁϩ. ⲛϥ̅ⲧⲣⲉ ⲡⲁⲉⲟⲟⲩ ϣⲱⲡⲉ ϩⲙ̅ ⲡⲉⲭⲟⲩⲥ ⲇⲓⲁⲯⲁⲗⲙⲁ. <span style=
  "color:#b00e23">(ⲋ̅)</span> ⲧⲱⲟⲩⲛ ⲡϫⲟⲉⲓⲥ ϩⲛ̅ ⲧⲉⲕⲟⲣⲅⲏ. ϫⲓⲥⲉ ϩⲛ̅ ⲛ̅ϩⲁⲏ ⲛ̅ⲛⲁϫⲁϫⲉ
  ⲧⲱⲟⲩⲛ ϩⲙ̅ ⲡⲟⲩⲉϩⲥⲁϩⲛⲉ ⲉⲛⲧⲁⲕϩⲱⲛ ⲙ̅ⲙⲟϥ. <span style="color:#b00e23">(ⲍ̅)</span>
  ⲁⲩⲱ ⲟⲩⲛ̅ ⲟⲩⲥⲩⲛⲁⲅⲱⲅⲏ ⲛ̅ⲗⲁⲟⲥ ⲛⲁⲕⲱⲧⲉ ⲉⲣⲟⲕ. ⲁⲩⲱ ϩⲁ ⲧⲁⲓ ⲕⲟⲧⲕ̅ ⲉⲩϫⲓⲥⲉ. <span style=
  "color:#b00e23">(ⲏ̅)</span> ⲡϫⲟⲉⲓⲥ ⲛⲁⲕⲣⲓⲛⲉ ⲛ̅ⲛ̅ⲗⲁⲟⲥ. ⲕⲣⲓⲛⲉ ⲙ̅ⲙⲟⲓ ⲡϫⲟⲉⲓⲥ ⲕⲁⲧⲁ
  ⲧⲁⲇⲓⲕⲁⲓⲟⲥⲩⲛⲏ. ⲁⲩⲱ ⲕⲁⲧⲁ ⲧⲁⲙⲛ̅ⲧⲃⲁⲗϩⲏⲧ ⲉϩⲣⲁⲓ ⲉϫⲱⲓ. <span style=
  "color:#b00e23">(ⲑ̅)</span> ⲙⲁⲣⲉⲥⲱϫⲛ̅ ⲛ̅ϭⲓ ⲧⲡⲟⲛⲏⲣⲓⲁ ⲛ̅ⲛ̅ⲣⲉϥⲣⲛⲟⲃⲉ ⲁⲩⲱ
  ⲕⲛⲁⲥⲟⲟⲩⲧⲛ̅ ⲙ̅ⲡⲇⲓⲕⲁⲓⲟⲥ. ⲡⲛⲟⲩⲧⲉ ⲡⲉⲧϩⲉⲧⲁⲍⲉ ⲛ̅ⲛ̅ϩⲏⲧ ⲙⲛ̅ ⲛⲉϭⲗⲟⲧⲉ <span style=
  "color:#b00e23">(ⲓ̅)</span> ⲟⲩⲙⲉ ⲧⲉ ⲧⲁⲃⲟⲏⲑⲉⲓⲁ ⲛ̅ⲛⲁϩⲣⲙ̅ ⲡⲛⲟⲩⲧⲉ. ⲡⲉⲧⲛⲟⲩϩⲙ̅
  ⲛ̅ⲛⲉⲧⲥⲟⲩⲧⲱⲛ ϩⲙ̅ ⲡⲉⲩϩⲏⲧ. <span style="color:#b00e23">(ⲓ̅ⲁ̅)</span> ⲡⲛⲟⲩⲧⲉ
  ⲟⲩⲕⲣⲓⲧⲏⲥ ⲙ̅ⲙⲉ ⲡⲉ ⲛ̅ϫⲱⲱⲣⲉ ⲛ̅ϩⲁⲣϣ̅ϩⲏⲧ. ⲉⲛϥⲉⲓⲛⲉ ⲁⲛ ⲛ̅ⲧⲉϥⲟⲣⲅⲏ ⲙ̅ⲙⲏⲏⲛⲉ.
  <span style="color:#b00e23">(ⲓ̅ⲃ̅)</span> ⲉⲧⲉⲧⲛ̅ⲧⲙ̅ⲕⲉⲧ ⲧⲏⲩⲧⲛ̅ ϥⲛⲁϫⲱⲣ
  ⲛ̅ⲧⲉϥⲥⲏϥⲉ. ⲁϥⲥⲱⲧⲙ̅ ⲛ̅ⲧⲉϥⲡⲓⲧⲉ ⲁϥⲥⲃ̅ⲧⲱⲧⲥ̅. <span style=
  "color:#b00e23">(ⲓ̅ⲅ̅)</span> ⲁϥⲥⲟⲃⲧⲉ ⲛ̅ϩⲏⲧⲥ̅ ⲛ̅ϩⲉⲛⲥⲕⲉⲩⲏ ⲙ̅ⲙⲟⲩ. ⲛⲉϥⲥⲟⲧⲉ
  ⲁϥⲧⲁⲙⲓⲟⲟⲩ ⲛ̅ⲛⲉⲧⲟⲩⲛⲁⲣⲟⲕϩⲟⲩ. <span style="color:#b00e23">(ⲓ̅ⲇ̅)</span> ⲉⲓⲥ
  ϩⲏⲏⲧⲉ ⲁ ⲡϫⲓⲛϭⲟⲛⲥ̅ ϯⲛⲁⲁⲕⲉ. ⲁϥⲱ ⲙ̅ⲡϩⲓⲥⲉ ⲁϥϫⲡⲉ ⲧⲁⲛⲟⲙⲓⲁ. <span style=
  "color:#b00e23">(ⲓ̅ⲉ̅)</span> ⲁϥϣⲉⲕⲧ ⲟⲩϣⲏⲓ ⲁϥϭⲣⲏ ⲙ̅ⲙⲟϥ. ϥⲛⲁϩⲉ ⲉϩⲣⲁⲓ ⲉⲡⲉϩⲓⲉⲓⲧ
  ⲉⲛⲧⲁϥⲧⲁⲙⲓⲟϥ. <span style="color:#b00e23">(ⲓ̅ⲋ̅)</span> ⲡⲉϥϩⲓⲥⲉ ⲛⲁⲕⲟⲧϥ̅ ⲉϫⲛ̅
  ⲧⲉϥⲁⲡⲉ. ⲁⲩⲱ ⲡⲉϥϫⲓⲛϭⲟⲛⲥ̅ ⲛⲏⲩ ⲉϫⲛ̅ ⲧⲙⲏⲧⲉ ⲛ̅ϫⲱϥ. <span style=
  "color:#b00e23">(ⲓ̅ⲍ̅)</span> ϯⲛⲁⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ⲕⲁⲧⲁ ⲧⲉϥⲇⲓⲕⲁⲓⲟⲥⲩⲛⲏ. ⲁⲩⲱ
  ϯⲛⲁⲯⲁⲗⲗⲓ ⲉⲡⲣⲁⲛ ⲙ̅ⲡϫⲟⲉⲓⲥ ⲡⲉⲧϫⲟⲥⲉ:
  <h3 id="psalms8">8</h3>ⲏ̅. ⲉⲡϫⲱⲕ ⲉⲃⲟⲗ ϩⲁⲛⲉϩⲣⲱⲧ ⲡⲉⲯⲁⲗⲙⲟⲥ ⲛ̅ⲇ̅ⲁ̅ⲇ̅.
  <span style="color:#b00e23">(ⲁ̅)</span> ⲡϫⲟⲉⲓⲥ ⲡⲉⲛϫⲟⲉⲓⲥ ⲛ̅ⲑⲉ ⲛ̅ⲟⲩϣⲡⲏⲣⲉ ⲡⲉ
  ⲡⲉⲕⲣⲁⲛ ϩⲙ̅ ⲡⲕⲁϩ ⲧⲏⲣϥ̅. <span style="color:#b00e23">(ⲃ̅)</span> ϫⲉ ⲁ ⲡⲉⲕⲥⲁ
  ϫⲓⲥⲉ ⲉⲧⲡⲉ ⲛ̅ⲙ̅ⲡⲏⲩⲉ <span style="color:#b00e23">(ⲅ̅)</span> ⲁⲕⲥⲟϥⲧⲉ ⲛ̅ⲟⲩⲥⲙⲟⲩ
  ⲉⲃⲟⲗ ϩⲛ̅ ⲣⲱⲟⲩ ⲛ̅ⲛ̅ϣⲏⲣⲉ ϣⲏⲙ ⲙⲛ̅ ⲛⲉⲧϫⲓ ⲉⲕⲓⲃⲉ. ⲉⲧⲃⲉ ⲛⲉⲕϫⲁϫⲉ ⲃⲱⲗ ⲉⲃⲟⲗ ⲛⲟⲩϫⲁϫⲉ ⲙⲛ̅
  ⲟⲩⲣⲉϥϫⲓ̈ⲕⲃⲁ. <span style="color:#b00e23">(ⲇ̅)</span> ϫⲉ ⲧⲛⲁⲛⲁⲩ ⲉⲙⲡⲏⲩⲉ
  ⲛ̅ⲛⲉⲕⲧⲏⲏⲃⲉ ⲡⲟⲟϩ ⲙⲛ̅ ⲛ̅ⲥⲓⲟⲩ ⲛⲁⲓ ⲛ̅ⲧⲟⲕ ⲉⲛⲧⲁⲕⲥⲙⲛ̅ⲥⲛ̅ⲧⲉ ⲙ̅ⲙⲟⲟⲩ. <span style=
  "color:#b00e23">(ⲉ̅)</span> ⲟⲩ ⲡⲉ ⲡⲣⲱⲙⲉ ϫⲉ ⲕⲉⲓⲣⲉ ⲙ̅ⲡⲉϥⲙⲉⲉⲩⲉ ⲏ ⲡϣⲏⲣⲉ ⲙ̅ⲡⲣⲱⲙⲉ
  ϫⲉ ⲕϭⲓⲛⲉ ⲙ̅ⲡⲉϥϣⲓⲛⲉ. <span style="color:#b00e23">(ⲋ̅)</span> ⲁⲕⲧⲥⲃ̅ⲕⲟϥ
  ⲛ̅ⲟⲩⲕⲟⲩⲓ ⲡⲁⲣⲁ ⲛ̅ⲁⲅⲅⲉⲗⲟⲥ. ⲟⲩⲉⲟⲟⲩ ⲙⲛ̅ ⲟⲩⲧⲁⲓⲟ ⲁⲕⲁⲁⲩ ⲛ̅ⲕⲗⲟⲙ ⲉϫⲱϥ. <span style=
  "color:#b00e23">(ⲍ̅)</span> ⲁⲕⲕⲁⲑⲓⲥⲧⲁ ⲙ̅ⲙⲟϥ ⲉϫⲛ̅ ⲛⲉϩⲃⲏⲩⲉ ⲧⲏⲣⲟⲩ ⲛ̅ⲛⲉⲕϭⲓϫ. ⲁⲕⲁ
  ⲛ̅ⲕⲁ ⲛⲓⲙ ϩⲁ ⲛⲉϥⲟⲩⲉⲣⲏⲧⲉ. <span style="color:#b00e23">(ⲏ̅)</span> ⲛⲉⲥⲟⲟⲩ ⲙⲛ̅
  ⲛⲉϩⲟⲟⲩ ⲧⲏⲣⲟⲩ. ⲁⲩⲱ ⲛ̅ⲕⲉⲧⲃ̅ⲛⲟⲟⲩⲉ ⲛ̅ⲧⲥⲱϣⲉ. <span style=
  "color:#b00e23">(ⲑ̅)</span> ⲙⲛ̅ ⲛ̅ϩⲁⲗⲁⲧⲉ ⲛ̅ⲧⲡⲉ ⲙⲛ̅ ⲛ̅ⲧⲃ̅ⲧ ⲛ̅ⲑⲁⲗⲁⲥⲥⲁ. ⲛⲉⲧⲙⲟⲟϣⲉ
  ϩⲓ ⲛⲉϩⲓⲟⲟⲩⲉ ⲛ̅ⲛⲉⲑⲁⲗⲁⲥⲥⲁ <span style="color:#b00e23">(ⲓ̅)</span> ⲡϫⲟⲉⲓⲥ
  ⲡⲉⲛϫⲟⲉⲓⲥ ⲛ̅ⲑⲉ ⲛ̅ⲟⲩϣⲡⲏⲣⲉ ⲡⲉ ⲡⲉⲕⲣⲁⲛ ϩⲙ̅ ⲡⲕⲁϩ ⲧⲏⲣϥ̅:
  <h3 id="psalms9">9</h3>ⲑ̅. ⲉⲡϫⲱⲕ ⲉⲃⲟⲗ ϩⲁ ⲛⲉⲧⲏⲡ ⲙ̅ⲡϣⲏⲣⲉ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ:
  <span style="color:#b00e23">(ⲁ̅)</span> ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲡϫⲟⲉⲓⲥ ϩⲙ̅ ⲡⲁϩⲏⲧ
  ⲧⲏⲣϥ̅ ϯⲛⲁϫⲱ ⲛ̅ⲛⲉⲕϣⲡⲏⲣⲉ ⲧⲏⲣⲟⲩ <span style="color:#b00e23">(ⲃ̅)</span> ϯⲛⲁⲟⲩⲛⲟϥ
  ⲧⲁⲧⲉⲗⲏⲗ ⲉϩⲣⲁⲓ ⲛ̅ϩⲏⲧⲕ̅. ϯⲛⲁⲯⲁⲗⲗⲉⲓ ⲉⲡⲉⲕⲣⲁⲛ ⲡⲉⲧϫⲟⲥⲉ. <span style=
  "color:#b00e23">(ⲅ̅)</span> ϩⲙ ⲡⲧⲣⲉ ⲡϫⲁϫⲉ ⲕⲟⲧϥ̅ ⲉⲡⲁϩⲟⲩ. ⲥⲉⲛⲁϭⲃ̅ⲃⲉ ⲛ̅ⲥⲉϩⲉ
  ⲙ̅ⲡⲉⲕⲙ̅ⲧⲟ ⲉⲃⲟⲗ. <span style="color:#b00e23">(ⲇ̅)</span> ϫⲉ ⲁⲕⲉⲓⲣⲉ ⲙ̅ⲡⲁϩⲁⲡ ⲙⲛ̅
  ⲡⲁⲕⲃⲁ ⲁⲕϩⲙⲟⲟⲥ ϩⲓ ⲡⲉⲕⲑⲣⲟⲛⲟⲥ ⲡⲉⲧⲕⲣⲓⲛⲉ ⲛ̅ⲧⲇⲓⲕⲁⲓⲟⲥⲩⲛⲏ: <span style=
  "color:#b00e23">(ⲉ̅)</span> ⲁⲕⲉⲡⲓⲧⲓⲙⲁ ⲛ̅ⲛ̅ϩⲉⲑⲛⲟⲥ ⲁϥⲧⲁⲕⲟ ⲛ̅ϭⲓ ⲡⲁⲥⲉⲃⲏⲥ ⲁⲕϥⲉⲧ
  ⲡⲉⲩⲣⲁⲛ ⲉⲃⲟⲗ ϣⲁ ⲉⲛⲉϩ ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ <span style=
  "color:#b00e23">(ⲋ̅)</span> ⲁ ⲛ̅ⲥⲏϥⲉ ⲙ̅ⲡϫⲁϫⲉ ⲱϫⲛ̅ ⲉⲡⲧⲏⲣϥ̅. ⲁⲕϣⲟⲣϣⲣ̅ ⲛ̅ⲙ̅ⲡⲟⲗⲓⲥ
  ⲁ ⲡⲉⲩⲣ̅ⲡⲙⲉⲉⲩⲉ ⲧⲁⲕⲟ ϩⲛ̅ ⲟⲩⲱⲛϩ̅ ⲉⲃⲟⲗ <span style="color:#b00e23">(ⲍ̅)</span>
  ⲡϫⲟⲉⲓⲥ ϣⲟⲟⲡ ϣⲁ ⲉⲛⲉϩ. ⲁϥⲥⲟⲃⲧⲉ ⲙ̅ⲡⲉϥⲑⲣⲟⲛⲟⲥ ϩⲛ̅ ⲟⲩϩⲁⲡ. <span style=
  "color:#b00e23">(ⲏ̅)</span> ⲛ̅ⲧⲟϥ ⲡⲉⲧⲛⲁⲕⲣⲓⲛⲉ ⲛ̅ⲧⲟⲓⲕⲟⲩⲙⲉⲛⲏ ϩⲛ̅ ⲟⲩⲇⲓⲕⲁⲓⲟⲥⲩⲛⲏ.
  ϥⲛⲁⲕⲣⲓⲛⲉ ⲛ̅ⲛⲁⲗⲁⲟⲥ ϩⲛ̅ ⲟⲩⲥⲟⲟⲩⲧⲛ̅. <span style="color:#b00e23">(ⲑ̅)</span> ⲁ
  ⲡϫⲟⲉⲓⲥ ϣⲱⲡⲉ ⲙ̅ⲙⲁⲙ̅ⲡⲱⲧ ⲙ̅ⲡϩⲏⲕⲉ ⲛ̅ⲃⲟⲏⲑⲟⲥ ϩⲙ̅ ⲡⲉⲟⲩⲟⲉⲓϣ ⲛ̅ⲧⲉⲑⲗⲓⲯⲓⲥ. <span style=
  "color:#b00e23">(ⲓ̅)</span> ⲙⲁⲣⲟⲩϩⲉⲗⲡⲓⲍⲉ ⲉⲣⲟⲕ ⲛ̅ϭⲓ ⲟⲩⲟⲛ ⲛⲓⲙ ⲉⲧⲥⲟⲟⲩⲛ ⲙ̅ⲡⲉⲕⲣⲁⲛ
  ϫⲉ ⲙ̅ⲡⲉⲕⲕⲱ ⲛ̅ⲥⲱⲕ ⲛⲛ̅ⲉⲧϣⲓⲛⲉ ⲛ̅ⲥⲱⲕ ⲡϫⲟⲉⲓⲥ <span style=
  "color:#b00e23">(ⲓ̅ⲁ̅)</span> ⲯⲁⲗⲗⲉⲓ ⲉⲡϫⲟⲉⲓⲥ ⲡⲉⲧⲟⲩⲏϩ ϩⲛ̅ ⲥⲓⲱⲛ ϫⲱ ⲛ̅ⲛⲉϥϩⲃⲏⲩⲉ
  ϩⲛ̅ ⲛ̅ϩⲉⲑⲛⲟⲥ <span style="color:#b00e23">(ⲓ̅ⲃ̅)</span> ϫⲉ ⲉϥϣⲓⲛⲉ ⲁϥⲣ̅ⲡⲙⲉⲉⲩⲉ
  ⲛ̅ⲛⲉⲩⲥⲛⲱⲱϥ ⲁⲩⲱ ⲙ̅ⲡϥ̅ⲣ̅ⲡⲱⲃϣ̅ ⲙ̅ⲡⲁϣⲕⲁⲕ ⲛ̅ⲛ̅ϩⲏⲕⲉ. <span style=
  "color:#b00e23">(ⲓ̅ⲅ̅)</span> ⲛⲁ ⲛⲁⲓ ⲡϫⲟⲉⲓⲥ ⲁⲛⲁⲩ ⲉⲡⲁⲑⲃ̅ⲃⲓⲟ ⲉⲃⲟⲗ ϩⲛ̅ ⲛⲁϫⲁϫⲉ.
  ⲡⲉⲧϫⲓⲥⲉ ⲙ̅ⲙⲟⲓ ⲉⲃⲟⲗ ϩⲛ̅ ⲙ̅ⲡⲩⲗⲏ ⲙ̅ⲡⲙⲟⲩ. <span style=
  "color:#b00e23">(ⲓ̅ⲇ̅)</span> ϫⲉⲕⲁⲥ ⲉⲓⲉϫⲱ ⲛ̅ⲛⲉⲕⲥⲙⲟⲩ ⲧⲏⲣⲟⲩ ϩⲛ̅ ⲙ̅ⲡⲩⲗⲏ ⲛ̅ⲧϣⲉⲉⲣⲉ
  ⲛ̅ⲥⲓⲱⲛ ϯⲛⲁⲧⲉⲗⲏⲗ ⲉϫⲙ̅ ⲡⲉⲕⲟⲩϫⲁⲓ. <span style="color:#b00e23">(ⲓ̅ⲉ̅)</span>
  ⲁⲩⲧⲱⲗⲥ ⲛ̅ϭⲓ ⲛ̅ϩⲉⲑⲛⲟⲥ ϩⲙ̅ ⲡⲧⲁⲕⲟ ⲉⲛⲧⲁⲩⲁⲁϥ. ϩⲙ̅ ⲡⲉⲓ ⲡⲁϣ ⲉⲛⲧⲁⲩϩⲟⲡϥ̅ ⲙⲁⲣⲟⲩϭⲱⲡⲉ
  ⲛ̅ⲧⲉⲩⲟⲩⲉⲣⲏⲧⲉ. <span style="color:#b00e23">(ⲓ̅ⲋ̅)</span> ⲡϫⲟⲉⲓⲥ ⲟⲩⲟⲛϩ̅ ⲉⲃⲟⲗ
  ⲉϥⲉⲓⲣⲉ ⲛ̅ⲛ̅ϩⲁⲡ ⲙⲁⲣⲟⲩϭⲱⲡⲉ ⲙ̅ⲡⲣⲉϥⲣ̅ⲛⲟⲃⲉ ϩⲛ̅ ⲛⲉϩⲃⲏⲩ ⲛ̅ⲛⲉϥϭⲓϫ: ⲧⲱⲇⲏ ⲇⲓⲁⲯⲁⲗⲙⲁ.
  <span style="color:#b00e23">(ⲓ̅ⲍ̅)</span> ⲙⲁⲣⲉ ⲛ̅ⲣⲉϥⲣ̅ⲛⲟⲃⲉ ⲕⲟⲧⲟⲩ ⲉⲁⲙⲛ̅ⲧⲉ.
  ⲛ̅ϩⲉⲑⲛⲟⲥ ⲧⲏⲣⲟⲩ ⲉⲧⲣ̅ⲡⲱⲃϣ̅ ⲙ̅ⲡⲛⲟⲩⲧⲉ. <span style="color:#b00e23">(ⲓ̅ⲏ̅)</span>
  ϫⲉ ⲛ̅ⲥⲉⲛⲁⲣⲡⲱⲃϣ̅ ⲁⲛ ⲙ̅ⲡϩⲏⲕⲉ ϣⲁⲃⲟⲗ. ⲑⲩⲡⲟⲙⲟⲛⲏ ⲙ̅ⲡⲉⲃⲓⲏⲛ ⲛⲁϩⲉ ⲉⲃⲟⲗ ⲁⲛ ϣⲁ ⲡⲧⲏⲣϥ̅.
  <span style="color:#b00e23">(ⲓ̅ⲑ̅)</span> ⲧⲱⲟⲩⲛ ⲡϫⲟⲉⲓⲥ ⲙ̅ⲡⲣⲧⲣⲉ ⲡⲣⲱⲙⲉ ϭⲙ̅ϭⲟⲙ.
  ⲙⲁⲣⲟⲩⲕⲣⲓⲛⲉ ⲛ̅ⲛ̅ϩⲉⲑⲛⲟⲥ ⲙ̅ⲡⲉⲕⲙ̅ⲧⲟ ⲉⲃⲟⲗ <span style="color:#b00e23">(ⲕ̅)</span>
  ⲥⲙⲓ̈ⲛⲉ ⲛⲁⲩ ⲡϫⲟⲉⲓⲥ ⲛ̅ⲟⲩⲣⲉϥⲥⲙⲛ̅ ⲛⲟⲙⲟⲥ ⲙⲁⲣⲉ ⲛ̅ϩⲉⲑⲛⲟⲥ ⲧⲏⲣⲟⲩ ⲉⲓⲙⲉ ϫⲉ ϩⲉⲛⲣⲱⲙⲉ ⲛⲉ
  ⲇⲓⲁⲯⲁⲗⲙⲁ: <span style="color:#b00e23">(ⲕ̅ⲁ̅)</span> ⲉⲧⲃⲉ ⲟⲩ ⲡϫⲟⲉⲓⲥ ⲁⲕⲟⲩⲉ
  ⲛ̅ⲥⲁⲃⲟⲗ ⲙ̅ⲙⲟⲛ. ⲁⲕⲟⲃϣⲕ̅ ϩⲙ̅ ⲡⲉⲩⲟⲉⲓϣ ⲛ̅ⲛⲉⲑⲗⲓⲯⲓⲥ. <span style=
  "color:#b00e23">(ⲕ̅ⲃ̅)</span> ϩⲙ̅ ⲡⲧⲣⲉ ⲡⲁⲥⲉⲃⲏⲥ ϫⲓⲥⲉ ⲙ̅ⲙⲟϥ ϣⲁⲣⲉ ⲡϩⲏⲕⲉ ϫⲉⲣⲟ
  ⲥⲉⲛⲁϭⲟⲡⲟⲩ ϩⲛ̅ ⲛⲉⲩϣⲟϫⲛⲉ ⲉⲧⲟⲩⲙⲉⲉⲩⲉ ⲉⲣⲉⲩ. <span style=
  "color:#b00e23">(ⲕ̅ⲅ̅)</span> ϫⲉ ⲡⲣⲉϥⲣ̅ⲛⲟⲃⲉ ⲥⲉⲧⲁⲉⲓⲟ ⲙ̅ⲙⲟϥ ϩⲛ̅ ⲛ̅ⲉⲡⲓⲑⲩⲙⲓⲁ
  ⲛ̅ⲧⲉϥⲯⲩⲭⲏ. ⲁⲩⲱ ⲡⲉⲧϫⲓⲛ̅ϭⲟⲛⲥ̅ ⲥⲉⲥⲙⲟⲩ ⲉⲣⲟϥ. <span style=
  "color:#b00e23">(ⲕ̅ⲇ̅)</span> ⲁ ⲡⲣⲉϥⲣ̅ⲛⲟⲃⲉ ϯⲛⲟⲩϭⲥ̅ ⲙ̅ⲡϫⲟⲉⲓⲥ ⲕⲁⲧⲁ ⲡⲁϣⲁⲓ
  ⲛ̅ⲧⲉϥⲟⲣⲅⲏ ⲛϥ̅ⲛⲁϣⲓ̈ⲛⲉ ⲁⲛ. ⲙ̅ⲡⲛⲟⲩⲧⲉ ⲙ̅ⲡⲉϥⲙ̅ⲧⲟ ⲉⲃⲟⲗ ⲁⲛ. <span style=
  "color:#b00e23">(ⲕ̅ⲉ̅)</span> ⲛⲉϥϩⲓ̈ⲟⲟⲩⲉ ⲥⲟϣϥ̅ ⲛ̅ⲟⲩⲟⲉⲓϣ ⲛⲓⲙ. ⲁϥϥⲓ ⲛ̅ⲛⲉⲕϩⲁⲡ
  ⲙ̅ⲡⲉϥⲙ̅ⲧⲟ ⲉⲃⲟⲗ ϥⲛⲁⲣ̅ϫⲟⲉⲓⲥ ⲉⲛⲉϥϫⲁϫⲉ ⲧⲏⲣⲟⲩ. <span style=
  "color:#b00e23">(ⲕ̅ⲋ̅)</span> ⲁϥϫⲟⲟⲥ ⲅⲁⲣ ϩⲙ̅ ⲡⲉϥϩⲏⲧ ϫⲉ ⲛ̅ϯⲛⲁⲕⲓⲙ ⲁⲛ ϫⲓⲛ ⲟⲩϫⲱⲙ
  ϣⲁ ⲟⲩϫⲱⲙ ⲁϫⲛ̅ ⲡⲉⲑⲟⲟⲩ. <span style="color:#b00e23">(ⲕ̅ⲍ̅)</span> ⲡⲁⲓ̈ ⲉⲧⲉⲣⲉ
  ⲧⲉϥⲧⲁⲡⲣⲟ ⲙⲉϩ ⲛ̅ⲥⲁϩⲟⲩ ϩⲓ ⲥⲓϣⲉ ϩⲓ̈ ⲕⲣⲟϥ. ⲟⲩϩⲓⲥⲉ ⲙⲛ̅ ⲟⲩⲙ̅ⲕⲁϩ ⲡⲉⲧϩⲁ ⲡⲉϥⲗⲁⲥ
  <span style="color:#b00e23">(ⲕ̅ⲏ̅)</span> ϥϩⲙⲟⲟⲥ ϩⲛ̅ ⲙ̅ⲙⲁⲛ̅ϭⲱⲣϭ̅ ⲙⲛ̅
  ⲛ̅ⲣⲙ̅ⲙⲁⲟ. ⲁⲩⲱ ϩⲛ̅ ⲙ̅ⲙⲁ ⲉⲑⲏⲡ ⲉⲙⲟⲩⲟⲩⲧ ⲛ̅ⲟⲩⲁⲧⲛⲟⲃⲉ ⲉⲣⲉ ⲛⲉϥⲃⲁⲗ ϭⲱϣⲧ̅ ⲉⲡϩⲏⲕⲉ.
  <span style="color:#b00e23">(ⲕ̅ⲑ̅)</span> ϥϭⲟⲣϭ̅ ϩⲛ̅ ⲟⲩⲡⲉⲑⲏⲡ ⲛ̅ⲑⲉ ⲛ̅ⲟⲩⲙⲟⲩⲓ
  ϩⲙ̅ ⲡⲉϥⲃⲏⲃ ⲉⲧⲱⲣⲡ̅ ⲛ̅ⲟⲩϩⲏⲕⲉ ϩⲙ̅ ⲡⲧⲣⲉϥⲥⲟⲕϥ. ϥⲛⲁⲑⲃ̅ⲃⲓⲟϥ ϩⲛ̅ ⲧⲉϥϭⲟⲣϭⲥ̅.
  <span style="color:#b00e23">(ⲗ̅)</span> ϥⲛⲁⲡⲁϩⲧϥ̅ ⲛϥ̅ϩⲉ ϩⲙ̅ ⲡⲧⲣⲉϥⲣ̅ϫⲟⲉⲓⲥ
  ⲉⲛϩⲏⲕⲉ. <span style="color:#b00e23">(ⲗ̅ⲁ̅)</span> ⲁϥϫⲟⲟⲥ ⲅⲁⲣ ϩⲙ̅ ⲡⲉϥϩⲏⲧ ϫⲉ ⲁ
  ⲡⲛⲟⲩⲧⲉ ⲣ̅ⲡⲱⲃϣ̅. ⲁϥⲕⲧ̅ ⲉⲡⲉϥϩⲟ ⲉⲃⲟⲗ ⲉⲧⲙ̅ϭⲱϣⲧ̅ ⲉⲡⲧⲏⲣϥ̅. <span style=
  "color:#b00e23">(ⲗ̅ⲃ̅)</span> ⲧⲱⲟⲩⲛ ⲡϫⲟⲉⲓⲥ ⲡⲛⲟⲩⲧⲉ ⲙⲁⲣⲉⲥϫⲓⲥⲉ ⲛ̅ϭⲓ ⲧⲉⲕϭⲓϫ
  ⲙ̅ⲡⲣ̅ⲣ̅ⲡⲱⲃϣ̅ ⲛ̅ⲛ̅ϩⲏⲕⲏ. <span style="color:#b00e23">(ⲗ̅ⲅ̅)</span> ⲉⲧⲃⲉ ⲟⲩ ⲁ
  ⲡⲁⲥⲉⲃⲏⲥ ϯⲛⲟⲩϫⲥ̅ ⲙ̅ⲡⲛⲟⲩⲧⲉ ⲁϥϫⲟⲟⲥ ⲅⲁⲣ ϩⲙ̅ ⲡⲉϥϩⲏⲧ ϫⲉ ⲛⲅ̅ⲛⲁϣⲓⲛⲉ ⲁⲛ. <span style=
  "color:#b00e23">(ⲗ̅ⲇ̅)</span> ⲕⲛⲁⲩ ϫⲉ ⲛ̅ⲧⲟⲕ ⲉⲧϯⲛ̅ϩⲧⲏⲕ ⲉⲩϩⲓⲥⲉ ⲙⲛ̅ ⲟⲩϭⲱⲛⲧ̅
  ⲉⲧⲣⲉⲩⲧⲁⲁⲩ ⲉϩⲣⲁⲓ ⲉⲛⲉⲕϭⲓϫ. ⲉⲣⲉ ⲡϩⲏⲕⲉ ⲛⲁⲛⲟϫϥ̅ ⲉⲣⲟⲕ. ⲛ̅ⲧⲟⲕ ⲉⲧⲃⲟⲏⲑⲓ ⲉⲡⲟⲣⲫⲁⲛⲟⲥ.
  <span style="color:#b00e23">(ⲗ̅ⲉ̅)</span> ⲟⲩⲱϣϥ̅ ⲙ̅ⲡⲉϭⲃⲟⲓ ⲙ̅ⲡⲣⲉϥⲣ̅ⲛⲟⲃⲉ ⲙⲛ̅
  ⲡⲡⲟⲛⲏⲣⲟⲥ. ⲥⲉⲛⲁϣⲓⲛⲉ ⲛ̅ⲥⲁ ⲡⲉϥⲛⲟⲃⲉ ⲛ̅ⲥⲉⲧⲙ̅ϩⲉ ⲉⲣⲟϥ ⲉⲧⲃⲏⲏⲧϥ̅. <span style=
  "color:#b00e23">(ⲗ̅ⲋ̅)</span> ⲡϫⲟⲉⲓⲥ ⲛⲁⲣ̅ⲣ̅ⲣⲟ ϣⲁ ⲉⲛⲉϩ ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ.
  ⲛ̅ϩⲉⲑⲛⲟⲥ ⲧⲉⲧⲛⲁϥⲱⲧⲉ ⲉⲃⲟⲗ ϩⲙ̅ ⲡⲉϥⲕⲁϩ. <span style="color:#b00e23">(ⲗ̅ⲍ̅)</span>
  ⲁ ⲡϫⲟⲉⲓⲥ ⲥⲱⲧⲙ̅ ⲉⲡⲟⲩⲱϣ ⲛ̅ⲛ̅ϩⲏⲕⲉ ⲁ ⲡⲉϥⲙⲁⲁϫⲉ ϯϩⲧⲏϥ ⲉⲡⲥⲟϥ ⲧⲉ ⲙ̅ⲡⲉⲩϩⲏⲧ.
  <span style="color:#b00e23">(ⲗ̅ⲏ̅)</span> ⲉⲕⲣⲓⲛⲉ ⲙ̅ⲡⲟⲣⲫⲁⲛⲟⲥ ⲙⲛ̅ ⲡⲉⲧⲑⲃ̅ⲃⲓⲏⲩ.
  ϫⲉ ⲛ̅ⲛⲉ ⲡⲣⲱⲙⲉ ⲟⲩⲱϩ ⲉⲧⲟⲟⲧϥ̅ ⲉϣⲟⲩϣⲟⲩ ⲙ̅ⲙⲟϥ ϩⲓϫⲙ̅ ⲡⲕⲁϩ.
  <h3 id="psalms10">10</h3>ⲓ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇ̅ⲁ̅ⲇ̅. <span style=
  "color:#b00e23">(ⲁ̅)</span> ⲁⲓⲛⲁϩⲧⲉ ⲉⲡϫⲟⲉⲓⲥ ⲛ̅ⲁϣ ⲛ̅ϩⲉ ⲧⲉⲧⲛⲁϫⲟⲟⲥ ⲛ̅ⲧⲁⲯⲩⲭⲏ ϫⲉ
  ⲡⲱⲱⲛⲉ ⲉⲃⲟⲗ ⲉϫⲛ̅ ⲛ̅ⲧⲟⲟⲩ ⲛ̅ⲑⲉ ⲛ̅ⲟⲩϫⲁϫ. <span style="color:#b00e23">(ⲃ̅)</span>
  ϫⲉ ⲉⲓⲥ ⲛ̅ⲣⲉϥⲣ̅ⲛⲟⲃⲉ ⲁⲩⲥⲱⲙⲛ̅ⲧ ⲛ̅ⲧⲉⲩⲡⲓ̈ⲧⲉ. ⲁⲩⲥⲟϥⲧⲉ ⲛ̅ⲛⲉⲩⲥⲟⲧⲉ ⲉⲡⲉⲩϩⲛⲁⲁⲩ ⲛ̅ϯⲥⲟⲧⲉ
  ⲉⲛⲉϫ ⲥⲟⲧⲉ ϩⲙ̅ ⲡϩⲱⲡ ⲉⲛⲉⲧⲥⲟⲩⲧⲱⲛ ϩⲙ̅ ⲡⲉⲩϩⲏⲧ. <span style=
  "color:#b00e23">(ⲅ̅)</span> ϫⲉ ⲛⲉⲛⲧⲁⲕⲥⲃ̅ⲧⲱⲧⲟⲩ ⲁⲩⲧⲁⲩⲟⲟⲩ ⲉϩⲣⲁⲓ. ⲡⲇⲓⲕⲁⲓⲟⲥ ⲇⲉ
  ⲛ̅ⲧⲁϥⲣ̅ ⲟⲩ <span style="color:#b00e23">(ⲇ̅)</span> ⲡϫⲟⲉⲓⲥ ϩⲙ̅ ⲡⲉϥⲣ̅ⲡⲉ
  ⲉⲧⲟⲩⲁⲁⲃ. ⲡϫⲟⲉⲓⲥ ⲉⲣⲉ ⲡⲉϥⲑⲣⲟⲛⲟⲥ ϩⲛ̅ ⲧⲡⲉ. ⲛⲉϥⲃⲁⲗ ϭⲱϣⲧ̅ ⲉϫⲛ̅ ⲧⲟⲓⲕⲟⲩⲙⲉⲛⲏ. ⲛⲉϥⲃⲟⲩϩⲉ
  ϫⲛⲟ ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style="color:#b00e23">(ⲉ̅)</span> ⲡϫⲟⲉⲓⲥ ⲛⲁϫⲛⲉ
  ⲡⲇⲓⲕⲁⲓⲟⲥ ⲙⲛ̅ ⲡⲁⲥⲉⲃⲏⲥ ⲛⲉⲧⲙⲉ ⲇⲉ ⲙ̅ⲡϫⲓⲛ̅ϭⲟⲛⲥ̅ ϥⲙⲟⲥⲧⲉ ⲛ̅ⲧⲉϥⲯⲩⲭⲏ ⲙⲁⲩⲁⲁϥ.
  <span style="color:#b00e23">(ⲋ̅)</span> ϥⲛⲁϩⲱⲟⲩ ⲉϫⲛ̅ ⲛ̅ⲣⲉϥⲣ̅ⲛⲟⲃⲉ ⲛ̅ϩⲉⲛⲡⲁϣ
  ⲛ̅ⲟⲩⲕⲱϩⲧ̅ ⲙⲛ̅ ⲟⲩⲑⲏⲛ ⲙⲛ̅ ⲟⲩⲡⲛ̅ⲁ̅ ⲛ̅ϩⲁⲧⲏⲩ ⲡⲉⲧⲙⲉⲣⲓⲥ ⲙ̅ⲡⲉⲩϫⲱ. <span style=
  "color:#b00e23">(ⲍ̅)</span> ϫⲉ ⲟⲩⲇⲓⲕⲁⲓⲟⲥ ⲡⲉ ⲡϫⲟⲉⲓⲥ ⲁⲩⲱ ⲁϥⲙⲉⲣⲉ ⲧⲇⲓⲕⲁⲓⲟⲥⲩⲛⲏ ⲁ
  ⲡⲉϥϩⲟ ⲛⲁⲩ ⲉⲡⲥⲟⲟⲩⲧⲛ̅:
  <h3 id="psalms11">11</h3>ⲓ̅ⲁ̅. ⲉⲡϫⲱⲕ ⲉⲃⲟⲗ ϩⲁ ⲡⲙⲉϩϣⲙⲟⲩⲛ ⲡⲉⲯ ⲛ̅ⲇ̅ⲁ̅ⲇ̅
  <span style="color:#b00e23">(ⲁ̅)</span> ⲙⲁⲧⲟⲩϫⲟⲓ ⲡϫⲟⲉⲓⲥ ϫⲉ ⲁ ⲡⲉⲧⲟⲩⲁⲁⲃ ⲱϫⲛ̅.
  ϫⲉ ⲁ ⲙ̅ⲙⲛ̅ⲧⲙⲉ ⲥⲃⲟⲕ ⲉⲃⲟⲗ ϩⲛ̅ ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style=
  "color:#b00e23">(ⲃ̅)</span> ⲁ ⲡⲟⲩⲁ ⲡⲟⲩⲁ ϣⲁϫⲉ ⲛ̅ϩⲉⲛⲡⲉⲧϣⲟⲩⲉⲓⲧ ⲛ̅ⲛⲁϩⲣⲙ̅
  ⲡⲉⲧϩⲓⲧⲟⲩⲱϥ. ϩⲉⲛⲥⲡⲟⲧⲟⲩ ⲛ̅ⲕⲣⲟϥ ϩⲛ̅ ⲟⲩϩⲏⲧ. ⲁⲩⲱ ⲁϥϣⲁϫⲉ ϩⲙ̅ ⲡⲉϥϩⲏⲧ <span style=
  "color:#b00e23">(ⲅ̅)</span> ⲡϫⲟⲉⲓⲥ ⲛⲁϥⲱⲧⲉ ⲉⲃⲟⲗ ⲛ̅ⲥⲡⲟⲧⲟⲩ ⲛⲓⲙ ⲛ̅ⲕⲣⲟϥ. ⲁⲩⲱ ⲟⲩⲗⲁⲥ
  ⲛ̅ⲣⲉϥϫⲉ ⲛⲟϭ ⲛ̅ϣⲁϫⲉ <span style="color:#b00e23">(ⲇ̅)</span> ⲛⲉⲛⲧⲁⲩϫⲟⲟⲥ ϫⲉ
  ⲧⲛ̅ⲛⲁϫⲓ̈ⲥⲉ ⲙ̅ⲡⲉⲛⲗⲁⲥ ⲛⲉⲛⲥⲡⲟⲧⲟⲩ ϩⲉⲛ ⲉⲃⲟⲗ ϩⲓⲧⲟⲟⲧⲛ̅ ⲛⲉ. ⲛⲓⲙ ⲛⲉⲧⲟ ⲛ̅ϫⲟⲉⲓⲥ ⲉⲣⲟⲛ.
  <span style="color:#b00e23">(ⲉ̅)</span> ⲉⲧⲃⲉ ⲧⲧⲁⲗⲁⲓⲡⲱⲣⲓⲁ ⲛ̅ⲛ̅ϩⲏⲕⲉ ⲙⲛ̅ ⲡⲁϣⲁϩⲟⲙ
  ⲛ̅ⲛ̅ⲉⲃⲓⲏⲛ. ⲡⲉϫⲉ ⲡϫⲟⲉⲓⲥ ϫⲉ ⲧⲉⲛⲟⲩ ϯⲛⲁⲧⲱⲟⲩⲛ. ϯⲛⲁⲕⲱ ⲉϩⲣⲁⲓ ⲛ̅ⲟⲩⲟⲩϫⲁⲓ̈
  ⲛ̅ⲧⲁⲡⲁⲣⲣⲏⲥⲓⲁⲍⲉ ⲙ̅ⲙⲟⲓ ⲛ̅ϩⲏⲧ. <span style="color:#b00e23">(ⲋ̅)</span> ⲛ̅ϣⲁϫⲉ
  ⲙ̅ⲡϫⲟⲉⲓⲥ ϩⲉⲛϣⲁϫⲉ ⲉⲩⲟⲩⲁⲁⲃ ⲛⲉ. ⲟⲩϩⲁⲧ ⲉϥⲡⲏⲥⲉ ϥⲥⲟⲧⲡ̅ ⲉⲁⲩⲧⲃ̅ⲃⲟϥ ϩⲙ ⲡⲕⲁϩ ⲛ̅ⲥⲁϣϥ̅
  ⲛ̅ⲥⲟⲡ. <span style="color:#b00e23">(ⲍ̅)</span> ⲛ̅ⲧⲟⲕ ⲇⲉ ⲡϫⲟⲉⲓⲥ ⲕⲛⲁϩⲁⲣⲉϩ ⲉⲣⲟⲛ
  ⲁⲩⲱ ⲕⲛⲁⲧⲟⲩϫⲟⲛ ⲉⲃⲟⲗ ϩⲛ̅ ⲧⲉⲓⲅⲉⲛⲉⲁ ϣⲁ ⲉⲛⲉϩ <span style=
  "color:#b00e23">(ⲏ̅)</span> ⲛ̅ⲁⲥⲉⲃⲏⲥ ⲛⲁⲙⲟⲟϣⲉ ⲉⲩⲥⲟⲟⲩϩ. ⲕⲁⲧⲁ ⲡⲉⲕϫⲓⲥⲉ ⲡϫⲟⲉⲓⲥ
  ⲁⲕⲧⲁϣⲉ ⲛ̅ϣⲏⲣⲉ ⲛ̅ⲛ̅ⲣⲱⲙⲉ:
  <h3 id="psalms12">12</h3>ⲓ̅ⲃ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇ̅ⲁ̅ⲇ̅ <span style=
  "color:#b00e23">(ⲁ̅)</span> ϣⲁ ⲧⲛⲁⲩ ⲡϫⲟⲉⲓⲥ ⲕⲛⲁⲣ̅ⲡⲁⲱⲃϣ̅ ϣⲁⲃⲟⲗ <span style=
  "color:#b00e23">(ⲃ̅)</span> ϣⲁ ⲧⲛⲁⲩ ⲕⲛⲁⲕⲱⲧⲉ ⲙ̅ⲡⲉⲕϩⲟ ⲛ̅ⲥⲁⲃⲟⲗ ⲙ̅ⲙⲟⲓ.
  <span style="color:#b00e23">(ⲅ̅)</span> ϣⲁ ⲧⲛⲁⲩ ϯⲛⲁⲕⲱ ⲛ̅ϩⲉⲛϣⲟϫⲛⲉ ϩⲛ̅ ⲧⲁⲯⲩⲭⲏ.
  ϩⲉⲛⲗⲩⲡⲏ ϩⲙ̅ ⲡⲁϩⲏⲧ ⲙ̅ⲡⲉϩⲟⲟⲩ. ϣⲁ ⲧⲛⲁⲩ ⲡⲁϫⲁϫⲉ ⲛⲁϫⲓⲥⲉ ⲙ̅ⲙⲟϥ ⲉϩⲣⲁⲓ ⲉϫⲱⲓ̈.
  <span style="color:#b00e23">(ⲇ̅)</span> ⲕⲟⲧⲕ̅ ⲥⲱⲧⲙ̅ ⲉⲣⲟⲓ̈. ⲡϫⲟⲉⲓⲥ ⲡⲁⲛⲟⲩⲧⲉ
  ⲁⲣⲓⲟⲩⲟⲉⲓⲛ ⲉⲛⲁⲃⲁⲗ ⲙⲏⲡⲟⲧⲉ ⲛ̅ⲧⲁⲱⲃϣ ⲉⲡⲙⲟⲩ. <span style=
  "color:#b00e23">(ⲉ̅)</span> ⲙⲏⲡⲟⲧⲉ ⲛ̅ⲧⲉ ⲡⲁϫⲁϫⲉ ϫⲟⲟⲥ ϫⲉ ⲁⲓϭⲙ̅ϭⲟⲙ ⲉⲣⲟϥ.
  ⲛⲉⲧⲑⲗⲓⲃⲉ ⲙ̅ⲙⲟⲓ ⲛⲁⲧⲉⲗⲏⲗ ⲉⲓϣⲁⲛⲕⲓⲙ. <span style="color:#b00e23">(ⲋ̅)</span> ⲁⲛⲟⲕ
  ⲇⲉ ⲁⲓϩⲉⲗⲡⲓⲍⲉ ⲉⲡⲉⲕⲛⲁ. ⲡⲁϩⲏⲧ ⲛⲁⲧⲉⲗⲏⲗ ⲉϫⲙ̅ ⲡⲉⲕⲟⲩϫⲁⲓ ϯⲛⲁϫⲱ ⲉⲡϫⲟⲉⲓⲥ ⲡⲉⲛⲧⲁϥⲣ̅
  ⲡⲉⲧⲛⲁⲛⲟⲩϥ ⲛⲁⲓ. ⲁⲩⲱ ϯⲛⲁⲯⲁⲗⲗⲉⲓ ⲉⲡⲣⲁⲛ ⲙ̅ⲡϫⲟⲉⲓⲥ ⲡⲉⲧϫⲟⲥⲉ:
  <h3 id="psalms13">13</h3>ⲓ̅ⲅ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇ̅ⲁ̅ⲇ̅ <span style=
  "color:#b00e23">(ⲁ̅)</span> ⲡⲉϫⲉ ⲡⲁⲑⲏⲧ ϩⲙ̅ ⲡⲉϥϩⲏⲧ ϫⲉ ⲙⲛ̅ ⲛⲟⲩⲧⲉ ϣⲟⲟⲡ. ⲁⲩⲧⲁⲕⲟ
  ⲁⲩⲥⲱⲱϥ ϩⲛ̅ ⲛⲉⲩⲙⲉⲉⲩⲉ. ⲙⲛ̅ ⲡⲉⲧⲉⲓⲣⲉ ⲛ̅ⲟⲩⲙⲛ̅ⲧⲭⲣⲏⲥⲧⲟⲥ ⲙ̅ⲙⲛ̅ ⲟⲩⲟⲛ ϣⲁϩⲣⲁⲓ ⲉⲟⲩⲁ.
  <span style="color:#b00e23">(ⲃ̅)</span> ⲁ ⲡϫⲟⲉⲓⲥ ϭⲱϣⲧ̅ ⲉⲃⲟⲗ ϩⲛ̅ ⲧⲡⲉ ⲉϫⲛ̅
  ⲛ̅ϣⲏⲣⲉ ⲛ̅ⲛ̅ⲣⲱⲙⲉ. ⲉⲛⲁⲩ ϫⲉ ⲟⲩⲛ ⲗⲁⲁⲩ ⲛ̅ⲥⲁⲃⲉ ⲉϥϣⲓⲛⲉ ⲛ̅ⲥⲁ ⲡⲛⲟⲩⲧⲉ. <span style=
  "color:#b00e23">(ⲅ̅)</span> ⲁⲩⲣⲓⲕⲉ ⲉⲃⲟⲗ ⲧⲏⲣⲟⲩ ⲁⲩⲣ̅ ⲁⲧϣⲁⲩ ϩⲓⲟⲩⲥⲟⲡ ⲙ̅ⲙⲛ̅
  ⲡⲉⲧⲉⲓⲣⲉ ⲛ̅ⲟⲩⲙⲛ̅ⲧⲭⲣⲏⲥⲧⲟⲥ ⲙⲛ̅ ⲟⲩⲟⲛ ϣⲁϩⲣⲁⲓ ⲉⲟⲩⲁ. <span style=
  "color:#b00e23">(ⲇ̅)</span> ⲟⲩⲧⲁⲫⲟⲥ ⲉϥⲟⲩⲏⲛ ⲧⲉ ⲧⲉⲩϣⲟⲩⲱⲃⲉ. ⲁⲩⲣ̅ⲕⲣⲟϥ ϩⲛ̅ ⲛⲉⲩⲗⲁⲥ.
  ⲟⲩⲙⲁⲧⲟⲩ ⲛ̅ϩⲟϥ ⲧⲉ ⲧϩⲁ ⲛⲉⲩⲥⲡⲟⲧⲟⲩ ⲉⲣⲉ ⲧⲉⲩⲧⲁⲡⲣⲟ ⲙⲉϩ ⲛ̅ⲥⲁϩⲟⲩ ϩⲓⲥⲓϣⲉ ⲛⲉⲩⲟⲩⲉⲣⲏⲧⲉ
  ϭⲉⲡⲏ ⲉⲡⲛ̅ⲥⲛⲟϥ ⲉⲃⲟⲗ. ⲟⲩⲟⲩⲟϣϥ̅ ⲙⲛ̅ ⲟⲩⲧⲁⲗⲁⲓⲡⲱⲣⲓⲁ ⲛⲉⲧϩⲓ ⲛⲉⲩϩⲓⲟⲟⲩⲉ. ⲧⲉϩⲓⲏ ⲛ̅ϯⲣⲏⲛⲏ
  ⲙ̅ⲡⲟⲩⲥⲟⲩⲱⲛⲥ. ⲛ̅ⲑⲟⲧⲉ ⲙ̅ⲡⲛⲟⲩⲧⲉ ⲙ̅ⲡⲉⲙ̅ⲧⲟ ⲛ̅ⲛⲉⲩⲃⲁⲗ ⲉⲃⲟⲗ ⲁⲛ. ⲙⲏ ⲛ̅ⲥⲉⲛⲁⲉⲓⲙⲉ ⲧⲏⲣⲟⲩ
  ⲁⲛ ⲛ̅ϭⲓ ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ. ⲛⲉⲧⲟⲩⲱⲙ ⲙ̅ⲡⲁⲗⲁⲟⲥ ⲛ̅ⲟⲩϩⲣⲉ ⲛ̅ⲟⲉⲓⲕ ⲙ̅ⲡⲟⲩⲉⲡⲓⲕⲁⲗⲉⲓ
  ⲙ̅ⲡϫⲟⲉⲓⲥ. <span style="color:#b00e23">(ⲉ̅)</span> ⲁⲩⲣ̅ϩⲟⲧⲉ ⲙ̅ⲙⲁⲩ ϩⲛ̅ ⲟⲩϩⲟⲧⲉ
  ϩⲙ̅ ⲡⲙⲁ ⲉⲧⲉ ⲙⲛ̅ ϩⲟⲧⲉ ϩⲏⲧϥ̅. ϫⲉ ⲡⲛⲟⲩⲧⲉ ϩⲛ̅ ⲟⲩⲅⲉⲛⲉⲁ ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲋ̅)</span> ⲁⲧⲉⲧⲛ̅ϯϣⲓⲡⲉ ⲙ̅ⲡϣⲟϫⲛⲉ ⲙ̅ⲡϩⲏⲕⲉ ⲡϫⲟⲉⲓⲥ ⲇⲉ ⲡⲉ
  ⲧⲉϥϩⲉⲗⲡⲓⲥ. <span style="color:#b00e23">(ⲍ̅)</span> ⲛⲓⲙ ⲡⲉⲧⲛⲁϯ ⲉⲃⲟⲗ ϩⲛ̅ ⲥⲓⲱⲛ
  ⲙ̅ⲡⲟⲩϫⲁⲓ ⲙ̅ⲡⲓⲏ̅ⲗ̅. ϩⲙ̅ ⲡⲧⲣⲉ ⲡϫⲟⲉⲓⲥ ⲕⲧⲉ ⲧⲁⲓⲭⲙⲁⲗⲱⲥⲓⲁ ⲙ̅ⲡⲉϥⲗⲁⲟⲥ. ϥⲛⲁⲧⲉⲗⲏⲗ ⲛ̅ϭⲓ
  ⲓⲁⲕⲱⲃ ⲛϥ̅ⲟⲩⲛⲟϥ ⲛ̅ϭⲓ ⲡⲓⲏ̅ⲗ̅:
  <h3 id="psalms14">14</h3>ⲓ̅ⲇ̅. ⲡⲉⲯⲁⲗⲙⲟⲥ ⲛ̅ⲇ̅ⲁ̅ⲇ̅ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲛⲓⲙ ⲡⲉⲧⲛⲁⲟⲩⲱϩ ϩⲙ̅ ⲡⲉⲕⲙⲁⲛϣⲱⲡⲉ. ⲏ ⲛⲓⲙ
  ⲡⲉⲧⲛⲁⲙ̅ⲧⲟⲛ ⲙ̅ⲙⲟϥ ϩⲙ ⲡⲉⲕⲧⲟⲟⲩ ⲉⲧⲟⲩⲁⲁⲃ <span style="color:#b00e23">(ⲃ̅)</span>
  ⲡⲉⲧⲙⲟⲟϣⲉ ⲡⲉ ⲉⲧⲟⲩⲁⲁⲃ ⲉⲧⲣ̅ϩⲱⲃ ⲉⲧⲇⲓⲕⲁⲓⲟⲥⲩⲛⲏ. ⲉϥϣⲁϫⲉ ⲛ̅ⲧⲙⲉ ϩⲙ̅ ⲡⲉϥϩⲏⲧ
  <span style="color:#b00e23">(ⲅ̅)</span> ⲡⲁⲓ ⲉⲧⲉ ⲙ̅ⲡϥ̅ⲣ̅ⲕⲣⲟϥ ϩⲙ̅ ⲡⲉϥⲗⲁⲥ. ⲟⲩⲇⲉ
  ⲙ̅ⲡϥ̅ⲣ̅ⲡⲉⲑⲟⲟⲩ ⲙ̅ⲡⲉⲧϩⲓⲧⲟⲩⲱϥ. ⲟⲩⲇⲉ ⲙ̅ⲡϥ̅ⲛⲟϭⲛⲉϭ ⲛ̅ⲛⲉⲧϩⲏⲛ ⲉⲣⲟϥ. <span style=
  "color:#b00e23">(ⲇ̅)</span> ⲟⲩⲟⲛ ⲛⲓⲙ ⲉⲧⲟ ⲙ̅ⲡⲟⲛⲏⲣⲟⲥ ⲥⲟϣϥ̅ ⲙ̅ⲡⲉϥⲙ̅ⲧⲟ ⲉⲃⲟⲗ
  ⲉϥϯⲉⲟⲟⲩ ⲇⲉ ⲛ̅ⲛⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ. ⲉϥⲱⲣⲕ̅ ⲙ̅ⲡⲉⲧϩⲓⲧⲟⲩⲱϥ ⲉⲛϥ̅ϥⲱϭⲉ ⲙ̅ⲙⲟϥ ⲁⲛ.
  <span style="color:#b00e23">(ⲉ̅)</span> ⲉⲙⲡϥ̅ϯ ⲡⲉϥϩⲁⲧ ⲉⲙⲏⲥⲉ ⲉⲙⲡϥ̅ϫⲓ ⲇⲱⲣⲟⲛ
  ⲉϫⲛ̅ ⲛⲉⲧⲟⲩⲁⲁⲃ. ⲡⲉⲧⲉⲓⲣⲉ ⲛ̅ⲛⲁⲓ ⲛϥ̅ⲛⲁⲕⲓⲙ ⲁⲛ ϣⲁ ⲉⲛⲉϩ.
  <h3 id="psalms15">15</h3>ⲓⲉ. ⲧⲉⲥⲧⲏⲗⲟⲅⲣⲁⲫⲓⲁ ⲛ̅ⲇ̅ⲁ̅ⲇ̅ <span style=
  "color:#b00e23">(ⲁ̅)</span> ϩⲁⲣⲉϩ ⲉⲣⲟⲓ ⲡϫⲟⲉⲓⲥ ϫⲉ ⲁⲓⲕⲁ ϩⲧⲏⲓ ⲉⲣⲟⲕ. <span style=
  "color:#b00e23">(ⲃ̅)</span> ⲁⲓϫⲟⲟⲥ ⲙ̅ⲡϫⲟⲉⲓⲥ ϫⲉ ⲛ̅ⲧⲕ̅ ⲡⲁϫⲟⲓ̈ⲥ. ϫⲉ ⲛⲅ̅ⲣ̅ⲭⲣⲉⲓⲁ
  ⲁⲛ ⲛ̅ⲛⲁⲁⲅⲁⲑⲟⲛ. <span style="color:#b00e23">(ⲅ̅)</span> ⲁϥⲟⲩⲟⲛϩϥ̅ ⲉⲃⲟⲗ
  ⲛ̅ⲛⲉⲧⲟⲩⲁⲁⲃ ⲉⲧϩⲙ̅ ⲡⲉϥⲕⲁϩ. ⲛⲉϥⲟⲩⲱϣ ⲧⲏⲣⲟⲩ ϣⲟⲟⲡ ϩⲣⲁⲓ ⲛ̅ϩⲏⲧⲟⲩ. <span style=
  "color:#b00e23">(ⲇ̅)</span> ⲁ ⲛⲉⲩϣⲱⲛⲉ ⲁϣⲁⲓ ϩⲣⲁⲓ ⲛ̅ϩⲏⲧⲟⲩ ⲙⲛ̅ⲛ̅ⲥⲁ ⲛⲁⲓ
  ⲁⲩϣⲧⲟⲣⲧⲣ̅. ⲛ̅ⲛⲁⲥⲱⲟⲩϩ ⲉϩⲟⲩⲛ ⲛ̅ⲛⲉⲩⲥⲩⲛⲁⲅⲱⲅⲏ ⲉⲃⲟⲗ ϩⲛ̅ ϩⲉⲛⲥⲛⲟϥ. ⲟⲩⲇⲉ ⲛ̅ⲛⲁⲣ̅ⲡⲙⲉⲉⲩⲉ
  ⲛ̅ⲛⲉⲩⲣⲁⲛ ⲉⲃⲟⲗ ϩⲛ̅ ⲛⲁⲥⲡⲟⲧⲟⲩ. <span style="color:#b00e23">(ⲉ̅)</span> ⲡϫⲟⲉⲓⲥ ⲡⲉ
  ⲧⲙⲉⲣⲓⲥ ⲛ̅ⲧⲁⲕⲗⲏⲣⲟⲛⲟⲙⲓⲁ ⲙⲛ̅ ⲡⲁϫⲱ. ⲛ̅ⲧⲟⲕ ⲡⲉⲧϯ ⲛⲁⲓ ⲛ̅ⲧⲁⲕⲗⲏⲣⲟⲛⲟⲙⲓⲁ. <span style=
  "color:#b00e23">(ⲋ̅)</span> ⲁ ϩⲉⲛⲥⲛⲁⲩϩ ϩⲉ ⲉϩⲣⲁⲓ ⲉϫⲱⲓ ϩⲛ̅ ⲛⲉⲧⲁⲙⲁϩⲧⲉ. ⲕⲁⲓ ⲅⲁⲣ
  ⲧⲁⲕⲗⲏⲣⲟⲛⲟⲙⲓⲁ ⲧⲁϫⲣⲏⲩ ⲛⲁⲓ. <span style="color:#b00e23">(ⲍ̅)</span> ϯⲛⲁⲥⲙⲟⲩ
  ⲉⲡϫⲟⲉⲓⲥ ⲡⲉⲛⲧⲁϥⲧⲥⲁⲃⲟⲓ. ⲉⲧⲓ ⲇⲉ ϣⲁ ⲧⲕⲉⲟⲩϣⲏ ⲛⲁϭⲗⲟⲧⲉ ⲡⲁⲓⲇⲉⲩⲉ ⲙ̅ⲙⲟⲓ. <span style=
  "color:#b00e23">(ⲏ̅)</span> ⲛⲉⲓⲛⲁⲩ ⲉⲡϫⲟⲉⲓⲥ ⲙ̅ⲡⲁⲙ̅ⲧⲟ ⲉⲃⲟⲗ ⲛ̅ⲟⲩⲟⲉⲓϣ ⲛⲓⲙ. ϫⲉ ϥϩⲓ
  ⲟⲩⲛⲁⲙ ⲙ̅ⲙⲟⲓ ϫⲉ ⲛ̅ⲛⲁⲕⲓⲙ. <span style="color:#b00e23">(ⲑ̅)</span> ⲉⲧⲃⲉ ⲡⲁⲓ ⲁ
  ⲡⲁϩⲏⲧ ⲉⲩⲫⲣⲁⲛⲉ ⲁ ⲡⲁⲗⲁⲥ ⲧⲉⲗⲏⲗ ⲉⲧⲓ ⲇⲉ ⲧⲁⲕⲉⲥⲁⲣⲝ ⲛⲁⲟⲩⲱϩ ϩⲛ̅ ⲟⲩϩⲉⲗⲡⲓⲥ. <span style=
  "color:#b00e23">(ⲓ̅)</span> ϫⲉ ⲛⲅ̅ⲛⲁⲕⲱ ⲛ̅ⲥⲱⲕ ⲁⲛ ⲛⲧⲁⲯⲩⲭⲏ ϩⲛ̅ ⲁⲙⲛ̅ⲧⲉ. ⲟⲩⲇⲉ
  ⲛ̅ⲛⲉⲕϯ ⲙ̅ⲡⲉⲕⲡⲉⲧⲟⲩⲁⲁⲃ ⲉⲛⲁⲩ ⲉⲡⲧⲁⲕⲟ. <span style="color:#b00e23">(ⲓ̅ⲁ̅)</span>
  ⲁⲕⲟⲩⲱⲛϩ̅ ⲛⲁⲓ ⲉⲃⲟⲗ ⲛ̅ⲛⲉϩⲓⲟⲟⲩⲉ ⲙ̅ⲡⲱⲛϩ. ⲕⲛⲁϫⲟⲕⲧ̅ ⲉⲃⲟⲗ ⲛ̅ⲟⲩⲟⲩⲛⲟϥ ⲙⲛ̅ ⲡⲉⲕϩⲟ.
  ⲟⲩⲙ̅ⲧⲟⲛ ⲡⲉⲧϩⲛ̅ ⲧⲉⲕⲟⲩⲛⲁⲙ ϣⲁ ⲃⲟⲗ:
  <h3 id="psalms16">16</h3>ⲓ̅ⲋ̅. ⲡⲉϣⲗⲏⲗ ⲛ̅ⲇ̅ⲁ̅ⲇ̅ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲥⲱⲧⲙ̅ ⲉⲧⲁⲇⲓⲕⲁⲓⲟⲥⲩⲛⲏ ϯϩⲧⲏⲕ ⲉⲡⲁⲥⲟⲡⲥ̅. ϫⲓⲥⲙⲏ
  ⲉⲡⲁϣⲗⲏⲗ. ϩⲛ̅ ϩⲉⲛⲥⲡⲟⲧⲟⲩ ⲁⲛ ⲛ̅ⲕⲣⲟϥ. <span style="color:#b00e23">(ⲃ̅)</span> ⲉⲣⲉ
  ⲡⲁϩⲁⲡ ⲉⲓ ⲛⲁⲓ ⲙ̅ⲡⲉⲕⲙ̅ⲧⲟ ⲉⲃⲟⲗ. ⲉⲣⲉ ⲛⲁⲃⲁⲗ ⲛⲁⲩ ⲉⲡⲥⲟⲟⲩⲧⲛ̅. <span style=
  "color:#b00e23">(ⲅ̅)</span> ⲁⲕⲇⲟⲕⲓⲙⲁⲍⲉ ⲙ̅ⲡⲁϩⲏⲧ ⲁⲕϭⲙ̅ ⲡⲁϣⲓⲛⲉ ⲛ̅ⲧⲉⲩϣⲏ. ⲁⲕⲡⲁⲥⲧ̅
  ⲙ̅ⲡⲕϩⲉ ⲉϫⲓ̈ⲛ̅ϭⲟⲛ̅ⲥ ⲛ̅ϩⲏⲧ. <span style="color:#b00e23">(ⲇ̅)</span> ϫⲉ ⲛ̅ⲛⲉ
  ⲧⲁⲧⲁⲡⲣⲟ ϫⲱ ⲛ̅ⲛⲉϩⲃⲏⲩⲉ ⲛ̅ⲛ̅ⲣⲱⲙⲉ. ⲉⲧⲃⲉ ⲛ̅ϣⲁϫⲉ ⲛ̅ⲛⲉⲕⲥⲡⲟⲧⲟⲩ ⲁⲓϩⲁⲣⲉϩ ⲉⲛⲉϩⲓⲟⲟⲩⲉ
  ⲉⲧⲛⲁϣⲧ̅. <span style="color:#b00e23">(ⲉ̅)</span> ⲁⲓⲥⲟϥⲧⲉ ⲛ̅ⲛⲁⲧⲁϭⲥⲉ ϩⲛ̅
  ⲛⲉⲕϩⲓⲟⲟⲩⲉ. ϫⲉⲕⲁⲥ ⲛ̅ⲕⲉⲩⲕⲓⲙ ⲛ̅ϭⲓ ⲛⲁⲧⲁϭⲥⲉ. <span style=
  "color:#b00e23">(ⲋ̅)</span> ⲁⲛⲟⲕ ⲁⲓϫⲓϣⲕⲁⲕ ⲉⲃⲟⲗ ϫⲉ ⲁⲕⲥⲱⲧⲙ̅ ⲉⲣⲟⲓ ⲡⲛⲟⲩⲧⲉ. ⲣⲓ̈ⲕⲉ
  ⲙ̅ⲡⲉⲕⲙⲁⲁϫⲉ ⲉⲣⲟⲓ ⲛⲅ̅ⲥⲱⲧⲙ̅ ⲉⲛⲁϣⲁϫⲉ. <span style="color:#b00e23">(ⲍ̅)</span>
  ⲙⲁⲣⲟⲩⲣ̅ϣⲡⲏⲣⲉ ⲛ̅ⲛⲉⲕⲛⲁ. ⲡⲉⲧⲛⲟⲩϩⲙ̅ ⲛ̅ⲛⲉⲧϩⲉⲗⲡⲓⲍⲉ ⲉⲣⲟⲕ ⲛⲁϩⲙⲉⲧ ϩⲛ̅ ⲧⲉⲕⲟⲩⲛⲁⲙ
  ⲉⲛⲉⲧⲁϩⲉⲣⲁⲧⲟⲩ ⲟⲩⲃⲏⲓ. <span style="color:#b00e23">(ⲏ̅)</span> ϩⲁϩⲉϩ ⲉⲣⲟⲓ ⲛ̅ⲑⲉ
  ⲛ̅ⲟⲩⲕⲉⲕⲉ ⲛ̅ⲃⲁⲗ. ⲕⲛⲁⲣ ϩⲁⲓⲃⲉⲥ ⲉⲣⲟⲓ ϩⲛ̅ ⲑⲁⲓ̈ⲃⲉⲥ ⲛ̅ⲛⲉⲕⲧⲛϩ̅. <span style=
  "color:#b00e23">(ⲑ̅)</span> ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ⲁⲥⲉⲃⲏⲥ ⲛⲁⲓ̈ ⲉⲛⲧⲁⲩⲙⲟⲕϩⲧ̅. ⲁ
  ⲛⲁϫⲁϫⲉ ⲁⲙⲁϩⲧⲉ ⲛ̅ⲧⲁⲯⲩⲭⲏ. <span style="color:#b00e23">(ⲓ̅)</span> ⲁⲩϩⲱϫⲡ̅
  ⲙ̅ⲡⲉⲩⲱⲧ. ⲁ ⲧⲉⲩⲧⲁⲡⲣⲟ ϣⲁϫⲉ ϩⲛ̅ ⲟⲩⲙⲛ̅ⲧϫⲁⲥⲓϩⲏⲧ. <span style=
  "color:#b00e23">(ⲓ̅ⲁ̅)</span> ⲉⲩⲛⲟⲩϫⲉ ⲙ̅ⲙⲟⲓ ⲉⲃⲟⲗ ⲧⲉⲛⲟⲩ ⲁⲩⲕⲱⲧⲉ ⲉⲣⲟⲓ. ⲁⲩⲕⲱ
  ⲛ̅ⲛⲉⲩⲃⲁⲗ ⲉⲣⲓⲕⲉ ϩⲙ̅ ⲡⲕⲁϩ <span style="color:#b00e23">(ⲓ̅ⲃ̅)</span> ⲁⲩⲉⲓⲱⲣⲙ̅
  ⲛ̅ⲥⲱⲓ ⲛ̅ⲑⲉ ⲛ̅ⲛⲓⲙⲟⲩⲉⲓ ⲉⲧⲥⲃⲧⲱⲧ ⲉⲩⲡⲁϩⲥ̅. ⲁⲩⲱ ⲛ̅ⲑⲉ ⲛ̅ⲛⲓⲙⲁⲥ ⲙ̅ⲙⲟⲩⲓ ⲉⲧϣⲟⲟⲡ ϩⲛ̅ ⲛⲓⲙⲁ
  ⲉⲑⲏⲡ. <span style="color:#b00e23">(ⲓ̅ⲅ̅)</span> ⲧⲱⲟⲩⲛ ⲡϫⲟⲉⲓⲥ ⲁⲣⲓϣⲟⲣⲡ̅ ⲉⲣⲟⲟⲩ
  ⲛⲅ̅ⲧⲁⲩⲟⲟⲩ ⲉϩⲣⲁⲓ. ⲛⲉϩⲙ̅ ⲧⲁⲯⲩⲭⲏ ⲉⲧⲟⲟⲧϥ̅ ⲙ̅ⲡⲁⲥⲉⲃⲏⲥ. <span style=
  "color:#b00e23">(ⲓ̅ⲇ̅)</span> ⲧⲥⲏϥⲉ ⲛ̅ⲛ̅ϫⲁϫⲉ ⲉⲃⲟⲗ ϩⲛ̅ ⲧⲉⲕϭⲓϫ. ⲡϫⲟⲉⲓⲥ ϥⲱⲧⲉ
  ⲙ̅ⲙⲟⲟⲩ ⲉⲃⲟⲗ ϩⲓϫⲙ̅ ⲡⲕⲁϩ. ⲡⲟϣⲟⲩ ϩⲙ̅ ⲡⲉⲩⲱⲛϩ̅. ⲙⲁⲣⲉ ϩⲏⲧⲟⲩ ⲥⲉⲓ ⲛ̅ⲛⲉⲕⲡⲉⲑⲏⲡ. ⲁⲩⲙⲉϩ
  ϩⲏⲧⲟⲩ ⲛⲁϥ ⲛ̅ϣⲉ ⲁⲩⲕⲁ ⲡⲥⲉⲉⲡⲉ ⲛ̅ⲛⲉⲩϣⲏⲣⲉ. <span style=
  "color:#b00e23">(ⲓ̅ⲉ̅)</span> ⲁⲛⲟⲕ ⲇⲉ ϩⲛ̅ ⲟⲩⲇⲓⲕⲁⲓⲟⲥⲩⲛⲏ. ϯⲛⲁⲟⲩⲱⲛϩ ⲉⲃⲟⲗ ⲙ̅ⲡⲉⲕϩⲟ
  ϯⲛⲁⲥⲉⲓ ϩⲙ̅ ⲡⲧⲣⲉ ⲡⲉⲕⲉⲟⲟⲩ ⲟⲩⲱⲛϩ̅ ⲉⲃⲟⲗ:
  <h3 id="psalms17">17</h3>ⲓ̅ⲍ̅. ⲉⲡϫⲱⲕ ⲉⲃⲟⲗ ⲛ̅ⲇⲁⲩⲉⲓⲇ ⲡϩⲙ̅ϩⲁⲗ ⲙ̅ⲡϫⲟⲉⲓⲥ. ⲛ̅ϣⲁϫⲉ
  ⲛ̅ⲧⲉⲓ̈ⲱⲇⲏ ⲉⲛⲧⲁϥϫⲟⲟⲩ ⲉⲡϫⲟⲉⲓⲥ ϩⲙ̅ ⲡⲉϩⲟⲟⲩ ⲉⲛⲧⲁ ⲡϫⲟⲉⲓⲥ ⲛⲁϩⲙⲉϥ ⲉⲃⲟⲗ ϩⲓⲧⲛ̅ ⲛⲉϥϫⲁϫⲉ
  ⲧⲏⲣⲟⲩ. ⲁⲩⲱ ⲉⲃⲟⲗ ϩⲓⲧⲛ̅ ⲥⲁⲟⲩⲗ ⲡⲉϫⲁϥ ϫⲉ: <span style="color:#b00e23">(ⲁ̅)</span>
  ϯⲛⲁⲙⲉⲣⲓⲧⲕ̅ ⲡϫⲟⲉⲓⲥ ⲧⲁϭⲟⲙ <span style="color:#b00e23">(ⲃ̅)</span> ⲡϫⲟⲉⲓⲥ ⲡⲉ
  ⲡⲁⲧⲁϫⲣⲟ ⲙⲛ̅ ⲡⲁⲙⲁⲙ̅ⲡⲱⲧ ⲙⲛ̅ ⲡⲁⲛⲟⲩϩⲙ̅. ⲡⲁⲛⲟⲩⲧⲉ ⲡⲉ ⲡⲁⲃⲟⲏⲑⲟⲥ ϯⲛⲁⲛⲁϩⲧⲉ ⲉⲣⲟϥ.
  ⲧⲁⲛⲁϣⲧⲉ ⲡⲉ ⲁⲩⲱ ⲡⲧⲁⲡ ⲙ̅ⲡⲁⲟⲩϫⲁⲓ̈ ⲡⲁⲣⲉϥϣⲱⲡⲧ̅ ⲉⲣⲟϥ. <span style=
  "color:#b00e23">(ⲅ̅)</span> ⲉⲓ̈ⲥⲙⲟⲩ ϯⲛⲁⲉⲡⲓⲕⲁⲗⲉⲓ ⲙ̅ⲡϫⲟⲓ̈ⲥ ⲁⲩⲱ ϯⲛⲁⲟⲩϫⲁⲓ̈ ⲉⲃⲟⲗ
  ϩⲛ̅ ⲛⲁϫⲁϫⲉ. <span style="color:#b00e23">(ⲇ̅)</span> ⲁ ⲛ̅ⲛⲁⲁⲕⲉ ⲙ̅ⲡⲙⲟⲩ ⲁⲙⲁϩⲧⲉ
  ⲙ̅ⲙⲟⲓ ⲙ̅ⲙⲟⲩⲛⲥⲱⲣⲙ̅ ⲛ̅ⲧⲁⲛⲟⲙⲓⲁ ⲁⲩϣⲧⲣ̅ⲧⲱⲣⲧ̅ <span style=
  "color:#b00e23">(ⲉ̅)</span> ⲁ ⲛ̅ⲛⲁⲁⲕⲉ ⲛ̅ⲁⲙⲛ̅ⲧⲉ ⲁⲙⲁϩⲧⲉ ⲙ̅ⲙⲟⲓ ⲁ ⲙ̅ⲡⲁϣ ⲙ̅ⲡⲙⲟⲩ
  ⲣ̅ϣⲟⲣⲡ ⲉⲣⲟⲓ <span style="color:#b00e23">(ⲋ̅)</span> ϩⲙ̅ ⲡⲧⲣⲁⲑⲗⲓⲃⲉ ⲁⲓⲱϣ ⲉϩⲣⲁⲓ
  ⲉⲡϫⲟⲉⲓⲥ. ⲁⲓϫⲓϣⲕⲁⲕ ⲉϩⲣⲁⲓ ⲉⲡⲁⲛⲟⲩⲧⲉ. ⲁϥⲥⲱⲧⲙ̅ ⲉⲡⲁϩⲣⲟⲟⲩ ⲉⲃⲟⲗ ϩⲙ̅ ⲡⲉϥⲣ̅ⲡⲉ ⲉⲧⲟⲩⲁⲁⲃ
  ⲁⲩⲱ ⲡⲁⲁϣⲕⲁⲕ ⲙ̅ⲡⲉϥⲙ̅ⲧⲟ ⲉⲃⲟⲗ ⲛⲁⲃⲱⲕ ⲉϩⲟⲩⲛ ⲉⲛⲉϥⲙⲁⲁϫⲉ. <span style=
  "color:#b00e23">(ⲍ̅)</span> ⲁ ⲡⲕⲁϩ ⲕⲓⲙ ⲁⲩⲱ ⲁϥⲥⲧⲱⲧ. ⲁ ⲛ̅ⲥⲛ̅ⲧⲉ ⲛ̅ⲛ̅ⲧⲟⲟⲩ ϣⲧⲟⲣⲧⲣ̅
  ⲁⲩⲕⲓⲙ ϫⲉ ⲁ ⲡⲛⲟⲩⲧⲉ ⲛⲟⲩϭⲥ̅ ⲉⲣⲟⲟⲩ. <span style="color:#b00e23">(ⲏ̅)</span>
  ⲁⲩⲕⲁⲡⲛⲟⲥ ⲉⲓ ⲉϩⲣⲁⲓ ϩⲛ̅ ⲧⲉϥⲟⲣⲅⲏ. ⲁⲩⲕⲱϩⲧ̅ ⲙⲟⲩϩ ⲙ̅ⲡⲉϥⲙ̅ⲧⲟ ⲉⲃⲟⲗ. ⲁ ϩⲉⲛϫⲃ̅ⲃⲉⲥ ϫⲉⲣⲟ
  ⲉⲃⲟⲗ ⲙ̅ⲙⲟϥ. <span style="color:#b00e23">(ⲑ̅)</span> ⲁϥⲣⲉⲕⲧ̅ ⲧⲡⲉ ⲁϥⲉⲓ ⲉⲡⲉⲥⲏⲧ
  ⲉⲣⲉ ⲟⲩϭⲟⲥⲙ̅ ϩⲁ ⲛⲉϥⲟⲩⲉⲣⲏⲧⲉ. <span style="color:#b00e23">(ⲓ̅)</span> ⲁϥⲁⲗⲉ
  ⲉϩⲣⲁⲓ ⲉϫⲛ̅ ⲛⲉⲭⲉⲣⲟⲩⲃⲓⲛ ⲁϥϩⲱⲗ ⲁϥϩⲱⲗ ⲉϫⲛ̅ ⲛ̅ⲧⲛ̅ϩ ⲛ̅ⲛ̅ⲧⲏⲩ. <span style=
  "color:#b00e23">(ⲓ̅ⲁ̅)</span> ⲁϥⲕⲱ ⲛ̅ⲟⲩⲕⲁⲕⲉ ⲛ̅ⲗⲓⲕⲧϥ̅ ⲉⲣⲉ ⲧⲉϥⲥⲕⲏⲛⲏ ⲕⲱⲧⲉ ⲉⲣⲟϥ
  ⲟⲩⲙⲟⲟⲩ ⲉϥϩⲏⲡ ϩⲛ̅ ⲛⲉⲕⲗⲟⲟⲗⲉ ⲛ̅ⲁⲏⲣ. <span style="color:#b00e23">(ⲓ̅ⲃ̅)</span>
  ⲉⲃⲟⲗ ⲙ̅ⲡⲟⲩⲟⲉⲓⲛ ⲁ ⲛⲉⲕⲗⲟⲟⲗⲉ ⲥⲓⲛⲉ ⲙ̅ⲡⲉϥⲙ̅ⲧⲟ ⲉⲃⲟⲗ. ⲟⲩⲭⲁⲗⲁⲍⲁ ⲙⲛ̅ ϩⲉⲛϫⲃ̅ⲃⲉⲥ
  ⲛ̅ⲕⲱϩⲧ̅. <span style="color:#b00e23">(ⲓ̅ⲅ̅)</span> ⲁ ⲡϫⲟⲉⲓⲥ ϯϩⲣⲟⲩⲃⲃⲁⲓ ⲉⲃⲟⲗ
  ϩⲛ̅ ⲧⲡⲉ. ⲁ ⲡⲉⲧϫⲟⲥⲉ ϯ ⲛ̅ⲧⲉϥⲥⲙⲏ <span style="color:#b00e23">(ⲓ̅ⲇ̅)</span>
  ⲁϥⲧⲛⲉⲩ ϩⲉⲛⲥⲟⲧⲉ ⲁϥϫⲟⲟⲣⲟⲩ ⲉⲃⲟⲗ ⲁϥⲧⲁϣⲉ ⲛ̅ⲉⲃⲣⲏϭⲉ ⲁϥϣⲧⲣ̅ⲧⲱⲣⲟⲩ. <span style=
  "color:#b00e23">(ⲓ̅ⲉ̅)</span> ⲁⲩⲟⲩⲱⲛϩ̅ ⲉⲃⲟⲗ ⲛ̅ϭⲓ ⲛ̅ⲡⲏⲅⲏ ⲛⲙ̅ⲙⲟⲟⲩ ⲁⲩϭⲱⲗⲡ̅ ⲉⲃⲟⲗ
  ⲛ̅ϭⲓ ⲛ̅ⲥⲛ̅ⲧⲉ ⲛ̅ⲧⲟⲓⲕⲟⲩⲙⲉⲛⲏ. ⲉⲃⲟⲗ ⲛ̅ⲧⲉⲕⲉⲡⲓⲧⲓⲙⲓⲁ ⲡϫⲟⲉⲓⲥ ⲉⲃⲟⲗ ⲙ̅ⲡⲛⲓϥⲉ ⲙ̅ⲡⲉⲡⲛⲁ
  ⲛ̅ⲧⲉⲕⲟⲣⲅⲏ. <span style="color:#b00e23">(ⲓ̅ⲋ̅)</span> ⲁϥⲧⲛ̅ⲛⲟⲟⲩ ⲉⲃⲟⲗ ϩⲙ̅ ⲡϫⲓⲥⲉ
  ⲁϥϫⲓ̈ⲧ ⲁϥϣⲟⲡⲧ̅ ⲉⲣⲟϥ ⲉⲃⲟⲗ ϩⲛ̅ ϩⲉⲛⲙⲟⲟⲩ ⲉⲛⲁϣⲱⲟⲩ. <span style=
  "color:#b00e23">(ⲓ̅ⲍ̅)</span> ϥⲛⲁⲧⲟⲩϫⲟⲓ ⲉⲃⲟⲗ ϩⲛ̅ ⲛⲁϫⲁϫⲉ ⲛ̅ϫⲱⲱⲣⲉ ⲁⲩⲱ ⲉⲃⲟⲗ ϩⲛ̅
  ⲛⲉⲧⲙⲟⲥⲧⲉ ⲙ̅ⲙⲟⲓ ϫⲉ ⲁⲩϭⲙ̅ϭⲟⲙ ⲉϩⲟⲩⲉ ⲉⲣⲟⲓ. <span style=
  "color:#b00e23">(ⲓ̅ⲏ̅)</span> ⲁⲩⲣ ϩⲁⲣⲱⲓ ⲙ̅ⲡⲉϩⲟⲟⲩ ⲙ̅ⲡⲁⲙ̅ⲕⲁϩ. ⲁ ⲡϫⲟⲉⲓⲥ ϣⲱⲡⲉ ⲛⲁⲓ
  ⲛ̅ⲧⲁϫⲣⲟ <span style="color:#b00e23">(ⲓ̅ⲑ̅)</span> ⲁϥⲛⲧ̅ ⲉⲃⲟⲗ ⲉⲩⲟⲩⲟⲥⲧⲛ̅.
  ϥⲛⲁⲧⲟⲩϫⲟⲓ ϫⲉ ⲁϥⲟⲩⲁϣⲧ̅. ϥⲛⲁⲛⲁϩⲙⲉⲧ ⲉⲃⲟⲗ ϩⲛ̅ ⲛⲁϫⲁϫⲉ ⲛ̅ϫⲱⲱⲣⲉ ⲁⲩⲱ ⲉⲃⲟⲗ ϩⲛ̅
  ⲛⲉⲧⲙⲟⲥⲧⲉ ⲙ̅ⲙⲟⲓ. <span style="color:#b00e23">(ⲕ̅)</span> ⲡϫⲟⲉⲓⲥ ⲛⲁⲧⲱⲱⲃⲉ ⲛⲁⲓ
  ⲕⲁⲧⲁ ⲧⲁⲇⲓⲕⲁⲓⲟⲥⲩⲛⲏ. ⲁⲩⲱ ϥⲛⲁⲧⲟⲩⲉⲓⲟ ⲛⲁⲓ ⲕⲁⲧⲁ ⲡⲧⲃ̅ⲃⲟ ⲛ̅ⲛⲁϭⲓϫ. <span style=
  "color:#b00e23">(ⲕ̅ⲁ̅)</span> ϫⲉ ⲁⲓϩⲁⲣⲉϩ ⲉⲛⲉϩⲓⲟⲟⲩⲉ ⲙ̅ⲡϫⲟⲉⲓⲥ. ⲁⲩⲱ ⲙ̅ⲡⲓⲣϣⲁϥⲧⲉ
  ⲉⲡⲁⲛⲟⲩⲧⲉ. <span style="color:#b00e23">(ⲕ̅ⲃ̅)</span> ϫⲉ ⲛⲉϥϩⲁⲡ ⲧⲏⲣⲟⲩ ⲙ̅ⲡⲁⲙ̅ⲧⲟ
  ⲉⲃⲟⲗ ⲁⲩⲱ ⲛⲉϥⲇⲓⲕⲁⲓⲱⲙⲁ ⲙ̅ⲡⲓⲥⲁϩⲱⲟⲩ ⲉⲃⲟⲗ ⲙ̅ⲙⲟⲓ: <span style=
  "color:#b00e23">(ⲕ̅ⲅ̅)</span> ϯⲛⲁϣⲱⲡⲉ ⲉⲓⲟⲩⲁⲁⲃ ⲛⲙ̅ⲙⲁϥ ϯⲛⲁϩⲁⲣⲉϩ ⲉϥⲟⲓ ⲉⲃⲟⲗ ϩⲛ̅
  ⲧⲁⲁⲛⲟⲙⲓⲁ. <span style="color:#b00e23">(ⲕ̅ⲇ̅)</span> ⲁⲩⲱ ⲡϫⲟⲉⲓⲥ ⲛⲁⲧⲟⲩⲉⲓⲟ ⲛⲁⲓ
  ⲕⲁⲧⲁ ⲧⲁⲇⲓⲕⲁⲓⲟⲥⲩⲛⲏ ⲁⲩⲱ ⲕⲁⲧⲁ ⲡⲧⲃ̅ⲃⲟ ⲛ̅ⲛⲁϭⲓϫ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉϥⲃⲁⲗ.
  <span style="color:#b00e23">(ⲕ̅ⲉ̅)</span> ⲕⲛⲁⲟⲩⲟⲡ ⲙⲛ̅ ⲡⲉⲧⲟⲩⲁⲁⲃ. ⲁⲩⲱ
  ⲕⲛⲁⲣ̅ⲁⲧⲛⲟⲃⲉ ⲙⲛ̅ ⲟⲩⲣⲱⲙⲉ ⲛ̅ⲁⲧⲛⲟⲃⲉ. <span style="color:#b00e23">(ⲕ̅ⲋ̅)</span>
  ⲕⲛⲁⲣ̅ ⲥⲱⲧⲡ̅ ⲙⲛ̅ ⲟⲩⲥⲱⲧⲡ̅. ⲁⲩⲱ ⲕⲛⲁϭⲱⲱⲙⲉ ⲙⲛ̅ ⲡⲉⲧϭⲟⲟⲙⲉ. <span style=
  "color:#b00e23">(ⲕ̅ⲍ̅)</span> ϫⲉ ⲛ̅ⲧⲟⲕ ⲕⲛⲁϫⲓⲥⲉ ⲙ̅ⲡⲗⲁⲟⲥ ⲉⲧⲑⲃ̅ⲃⲓⲏⲩ ⲁⲩⲱ
  ⲕⲛⲁⲑⲃ̅ⲃⲓⲟ ⲛ̅ⲛ̅ⲃⲁⲗ ⲛ̅ⲛ̅ϫⲁⲥⲓϩⲏⲧ <span style="color:#b00e23">(ⲕ̅ⲏ̅)</span> ϫⲉ
  ⲛ̅ⲧⲟⲕ ⲉⲧⲣ̅ⲟⲩⲟⲉⲓⲛ ⲉⲡⲁϩⲏⲃⲥ̅ ⲡϫⲟⲉⲓⲥ. ⲡⲁⲛⲟⲩⲧⲉ ⲕⲣ̅ⲟⲩⲟⲉⲓⲛ ⲉⲡⲁⲕⲁⲕⲉ. <span style=
  "color:#b00e23">(ⲕ̅ⲑ̅)</span> ϫⲉ ϯⲛⲁⲛⲟⲩϩⲙ̅ ⲛ̅ϩⲏⲧⲕ̅ ⲉⲩⲙⲁ ⲛ̅ⲥⲟⲟⲛⲉ. ⲁⲩⲱ ϩⲙ̅
  ⲡⲁⲛⲟⲩⲧⲉ ϯⲛⲁⲟⲩⲱⲧⲃ̅ ⲛ̅ⲟⲩⲥⲟⲃⲧ̅. <span style="color:#b00e23">(ⲗ̅)</span> ⲡⲁⲛⲟⲩⲧⲉ
  ⲧⲉϥϩⲓⲏ ⲟⲩⲁⲁⲃ. ⲛ̅ϣⲁϫⲉ ⲙ̅ⲡϫⲟⲉⲓⲥ ⲡⲟⲥⲉ. ⲧⲛⲁϣⲧⲉ ⲡⲉ ⲛ̅ⲟⲩⲟⲛ ⲛⲓⲙ ⲉⲧϩⲉⲗⲡⲓⲍⲉ ⲉⲣⲟϥ.
  <span style="color:#b00e23">(ⲗ̅ⲁ̅)</span> ϫⲉ ⲛⲓⲙ ⲡⲉ ⲛⲟⲩⲧⲉ ⲛ̅ⲃⲗ̅ ⲙ̅ⲡⲉⲛϫⲟⲉⲓⲥ. ⲏ
  ⲛⲓⲙ ⲡⲉ ⲡⲛⲟⲩⲧⲉ ⲛ̅ⲃⲗ̅ ⲙ̅ⲡⲉⲛⲛⲟⲩⲧⲉ. <span style="color:#b00e23">(ⲗ̅ⲃ̅)</span>
  ⲡⲛⲟⲩⲧⲉ ⲉⲧⲙⲟⲩⲣ ⲙ̅ⲙⲟⲓ ⲛ̅ⲟⲩϭⲟⲙ. ⲁⲕⲕⲁ ⲧⲁϩⲓⲏ ⲉⲥⲟⲩⲁⲁⲃ. <span style=
  "color:#b00e23">(ⲗ̅ⲅ̅)</span> ⲡⲉⲧⲥⲟⲃⲧⲉ ⲛ̅ⲛⲁⲟⲩⲉⲣⲏⲧⲉ ⲛ̅ⲑⲉ ⲛ̅ⲛⲁ ⲛ̅ⲓⲉⲉⲓⲟⲩⲗ.
  ⲉϥⲧⲁϩⲟ ⲙ̅ⲙⲟⲓ ⲉⲣⲁⲧ ⲉϫⲛ̅ ⲛⲁϫⲓⲥⲓⲉⲉⲩ. <span style="color:#b00e23">(ⲗ̅ⲇ̅)</span>
  ⲉϥⲧⲥⲁⲃⲟ ⲛ̅ⲛⲁϭⲓϫ ⲉⲡⲡⲟⲗⲉⲙⲟⲥ ⲁⲕⲕⲱ ⲛ̅ⲛⲁϭⲃⲟⲓ ⲙ̅ⲡⲓⲧⲉ ⲛ̅ϩⲟⲙⲛ̅ⲧ. <span style=
  "color:#b00e23">(ⲗ̅ⲉ̅)</span> ⲁⲕϯ ⲛⲁⲓ ⲛ̅ⲟⲩⲛⲁϣⲧⲉ ⲛ̅ⲟⲩϫⲁⲓ. ⲧⲉⲕⲟⲩⲛⲁⲙ ⲧⲉⲛⲧⲁⲥϣⲟⲡⲧ̅
  ⲉⲣⲟⲥ. ⲧⲉⲕⲥⲃⲱ ⲧⲉⲛⲧⲁⲥⲥⲁϩⲱⲓ ϣⲁⲃⲟⲗ ⲧⲉⲕⲥⲃⲱ ⲧⲉⲧⲛⲁϯⲥⲃⲱ ⲛⲁⲓ. <span style=
  "color:#b00e23">(ⲗ̅ⲋ̅)</span> ⲁⲕⲟⲩⲉϣⲥ̅ ⲛⲁⲧⲁϭⲥ̅ ⲉⲃⲟⲗ ϩⲁ ⲣⲁⲧ ⲁⲩⲱ ⲙ̅ⲡⲉ ⲛⲁⲧⲁϭⲥⲉ
  ϭⲃ̅ⲃⲉ <span style="color:#b00e23">(ⲗ̅ⲍ̅)</span> ϯⲛⲁⲡⲱⲧ ⲛ̅ⲥⲁ ⲛⲁϫⲁϫⲉ ⲛ̅ⲧⲁⲧⲁϩⲟⲟⲩ
  ⲁⲩⲱ ⲛ̅ⲛⲁⲕⲧⲟⲓ ⲉⲙⲡⲟⲩⲱϫⲛ̅. <span style="color:#b00e23">(ⲗ̅ⲏ̅)</span> ϯⲛⲁⲗⲟϫϩⲟⲩ
  ⲛ̅ⲥⲉⲧⲙ̅ϭⲙ̅ϭⲟⲙ ⲛⲁϩⲉⲣⲁⲧⲟⲩ. ⲥⲉⲛⲁϩⲉ ϩⲁ ⲛⲁⲟⲩⲉⲣⲏⲧⲉ. <span style=
  "color:#b00e23">(ⲗ̅ⲑ̅)</span> ⲁⲕⲙⲟⲣⲧ̅ ⲛ̅ⲟⲩϭⲟⲙ ⲉⲡⲡⲟⲗⲉⲙⲟⲥ ⲁⲕⲧⲁⲩⲟ ⲉⲡⲉⲥⲏⲧ ϩⲁⲣⲁⲧ
  ⲛ̅ⲛⲉⲧⲧⲱⲟⲩⲛ ⲧⲏⲣⲟⲩ ⲉϩⲣⲁⲓ ⲉϫⲟⲓ. <span style="color:#b00e23">(ⲙ̅)</span> ⲁⲕϯ
  ⲛ̅ⲛⲁϫⲁϫⲉ ϩⲁ ⲛⲁⲟⲩⲉⲣⲏⲧⲉ. ⲁⲕϥⲱⲧⲉ ⲉⲃⲟⲗ ⲛ̅ⲛⲉⲧⲙⲟⲥⲧⲉ ⲙ̅ⲙⲟⲓ. <span style=
  "color:#b00e23">(ⲙ̅ⲁ̅)</span> ⲁⲩϫⲓϣⲕⲁⲕ ⲉⲃⲟⲗ ⲁⲩⲱ ⲛⲉⲙⲛ̅ ⲡⲉⲧⲛⲟⲩϩⲙ̅. ⲉϩⲣⲁⲓ
  ⲉⲡϫⲟⲉⲓⲥ ⲁⲩⲱ ⲙ̅ⲡϥ̅ⲥⲱⲧⲙ̅ ⲉⲣⲟⲟⲩ. <span style="color:#b00e23">(ⲙ̅ⲃ̅)</span>
  ϯⲛⲁⲧⲣⲉⲩⲡⲁⲕⲉ ⲛ̅ⲑⲉ ⲛ̅ⲟⲩϣⲟⲉⲓϣ ⲛⲁϩⲣⲛ̅ ⲟⲩⲧⲏⲩ. ϯⲛⲁⲟⲥϭⲟⲩ ⲛ̅ⲑⲉ ⲛ̅ⲟⲩⲟⲙⲉ ⲛ̅ϩⲓⲣ.
  <span style="color:#b00e23">(ⲙ̅ⲅ̅)</span> ⲕⲛⲁⲧⲟⲩϫⲟⲓ ⲉⲃⲟⲗ ϩⲛ̅ ⲛⲟⲩⲱϩⲙ̅
  ⲙ̅ⲡⲁⲗⲁⲟⲥ. ⲁⲩⲱ ⲕⲛⲁⲕⲁⲑⲓⲥⲧⲁ ⲙ̅ⲙⲟⲓ ⲛ̅ⲁⲡⲉ ⲛ̅ⲛ̅ϩⲉⲑⲛⲟⲥ. ⲡⲗⲁⲟⲥ ⲉⲧⲉ ⲙ̅ⲡⲓⲥⲟⲩⲱⲛϥ̅ ⲁϥⲣ̅
  ϩⲙ̅ϩⲁⲗ ⲛⲁⲓ. <span style="color:#b00e23">(ⲙ̅ⲇ̅)</span> ⲁϥⲥⲱⲧⲙ̅ ⲛ̅ⲥⲱⲓ ϩⲛ̅
  ⲟⲩⲥⲱⲧⲙ̅ ⲙ̅ⲙⲁⲁϫⲉ. ⲁ ⲛ̅ϣⲏⲣⲉ ⲛ̅ϣⲙ̅ⲙⲟ. ϫⲓϭⲟⲗ ⲉⲣⲟⲓ. <span style=
  "color:#b00e23">(ⲙ̅ⲉ̅)</span> ⲁ ⲛ̅ϣⲏⲣⲉ ⲛ̅ϣⲙ̅ⲙⲟ ⲣ̅ⲁⲥ. ⲁⲩⲣ̅ϭⲁⲗⲉ ⲉⲃⲟⲗ ϩⲛ̅
  ⲛⲉⲩϩⲓⲟⲟⲩⲉ. <span style="color:#b00e23">(ⲙ̅ⲋ̅)</span> ⲡϫⲉⲟⲓⲥ ⲟⲛϩ̅ ⲁⲩⲱ ϥⲥⲙⲁⲙⲁⲁⲧ
  ⲛ̅ϭⲓ ⲡⲁⲛⲟⲩⲧⲉ. ⲙⲁⲣⲉϥϫⲓⲥⲉ ⲛ̅ϭⲓ ⲡⲛⲟⲩⲧⲉ ⲙ̅ⲡⲁⲟⲩϫⲁⲓ. <span style=
  "color:#b00e23">(ⲙ̅ⲍ̅)</span> ⲡⲛⲟⲩⲧⲉ ⲉⲧϯ ⲛⲁⲓ ⲛ̅ϩⲉⲛϫⲓ̈ⲕⲃⲁ ⲡⲉⲛⲧⲁϥϩⲩⲡⲟⲧⲁⲥⲥⲉ
  ⲛ̅ϩⲉⲛⲗⲁⲟⲥ ϩⲁ ⲣⲁⲧ. ⲡⲁⲣⲉϥⲛⲁϩⲙⲉⲧ ⲉⲃⲟⲗ ϩⲛ̅ ⲛⲁϫⲁϫⲉ ⲛ̅ⲣⲉϥⲛⲟⲩϭⲥ̅. ⲕⲛⲁϫⲁⲥⲧ̅ ⲉⲃⲟⲗ ϩⲛ̅
  ⲛⲉⲧⲧⲱⲟⲩⲛ ⲉϩⲣⲁⲓ ⲉϫⲱⲓ <span style="color:#b00e23">(ⲙ̅ⲏ̅)</span> ⲕⲛⲁⲛⲁϩⲙⲉⲧ ⲉⲃⲟⲗ
  ϩⲓⲧⲛ̅ ⲟⲩⲣⲱⲙⲉ ⲕϫⲓⲛϭⲟⲛⲥ̅. <span style="color:#b00e23">(ⲙ̅ⲑ̅)</span> ⲉⲧⲃⲉ ⲡⲁⲓ
  ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲡϫⲟⲉⲓⲥ ϩⲛ̅ ⲛ̅ϩⲉⲑⲛⲟⲥ. ⲁⲩⲱ ϯⲛⲁⲯⲁⲗⲗⲉⲓ ⲉⲡⲉⲕⲣⲁⲛ. <span style=
  "color:#b00e23">(ⲛ̅)</span> ⲡⲉⲧϫⲓⲥⲉ ⲛ̅ⲛⲉⲩϫⲁⲓ ⲙ̅ⲡⲉϥⲣ̅ⲣⲟ. ⲉⲧⲉⲓⲣⲉ ⲛ̅ⲟⲩⲛⲁ ⲙⲛ̅
  ⲡⲉϥⲭⲣ̅ⲥ̅. ⲇⲁⲩⲉⲓⲇ ⲙⲛ̅ ⲡⲉϥⲥⲡⲉⲣⲙⲁ ϣⲁ ⲉⲛⲉϩ:
  <h3 id="psalms18">18</h3>ⲓ̅ⲏ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ. <span style=
  "color:#b00e23">(ⲁ̅)</span> ⲙ̅ⲡⲏⲩⲉ ϫⲱ ⲙ̅ⲡⲉⲟⲟⲩ ⲙ̅ⲡⲛⲟⲩⲧⲉ ⲁⲩⲱ ⲡⲉⲥⲧⲉⲣⲉⲱⲙⲁ ϫⲱ
  ⲙ̅ⲡⲧⲁⲙⲓⲟ ⲛ̅ⲛⲉϥϭⲓϫ. <span style="color:#b00e23">(ⲃ̅)</span> ⲡⲉϩⲟⲟⲩ ϫⲱ ⲛ̅ⲟⲩϣⲁϫⲉ
  ⲙ̅ⲡⲉϩⲟⲟⲩ. ⲧⲉⲩϣⲏ ϫⲱ ⲛ̅ⲟⲩⲥⲟⲟⲩⲛ ⲛ̅ⲧⲉⲩϣⲏ. <span style="color:#b00e23">(ⲅ̅)</span>
  ⲛ̅ϩⲉⲛⲁⲥⲡⲉ ⲁⲛ ⲛⲉ ⲟⲩⲇⲉ ⲛ̅ϩⲉⲛϣⲁϫⲉ ⲁⲛ ⲛⲉ ⲉⲛⲥⲉⲛⲁⲥⲱⲧⲙ̅ ⲁⲛ ⲉⲡⲉⲩϩⲣⲟⲟⲩ. <span style=
  "color:#b00e23">(ⲇ̅)</span> ⲁ ⲡⲉⲩϩⲣⲟⲟⲩ ⲉⲓ ⲉⲃⲟⲗ ⲉϫⲙ̅ ⲡⲕⲁϩ ⲧⲏⲣϥ̅. ⲁⲩⲱ ⲁ ⲛⲉⲩϣⲁϫⲉ
  ⲡⲱϩ ϣⲁ ⲛⲉⲕⲣⲱⲟⲩ ⲛ̅ⲧⲟⲓⲕⲟⲩⲙⲉⲛⲏ. <span style="color:#b00e23">(ⲉ̅)</span> ⲁϥⲕⲱ
  ⲙ̅ⲡⲉϥⲙⲁⲛϣⲱⲡⲉ ϩⲙ̅ ⲡⲣⲏ. ⲁⲩⲱ ⲛ̅ⲧⲟϥ ⲉϥⲟ ⲛ̅ⲑⲉ ⲛ̅ⲟⲩⲛⲩⲙⲫⲓⲟⲥ ⲉϥⲛⲏⲩ ⲉⲃⲟⲗ ϩⲙ̅
  ⲡⲉϥⲙⲁⲛ̅ϣⲉⲗⲉⲉⲧ. ϥⲛⲁⲧⲉⲗⲏⲗ ⲛ̅ⲑⲉ ⲛ̅ⲟⲩⲅⲓⲅⲁⲥ ⲉⲡⲱⲧ ⲛ̅ⲧⲉϥϩⲓⲏ. <span style=
  "color:#b00e23">(ⲋ̅)</span> ϫⲓⲛ ⲁⲣⲏϫⲥ̅ ⲛ̅ⲧⲡⲉ ⲡⲉ ⲡⲉϥⲙⲁⲛ̅ⲉⲓ ⲉⲃⲟⲗ. ⲁⲩⲱ ϣⲁ ⲁⲣⲏϫⲥ̅
  ⲛ̅ⲧⲡⲉ ⲡⲉ ⲡⲉϥⲙⲁⲛ̅ⲃⲱⲕ ⲉϩⲟⲩⲛ. ⲙⲛ̅ ⲡⲉⲧⲛⲁϣ̅ϩⲱⲡ ⲉⲧⲉϥϩⲙ̅ⲙⲉ. <span style=
  "color:#b00e23">(ⲍ̅)</span> ⲡⲛⲟⲙⲟⲥ ⲙ̅ⲡϫⲟⲉⲓⲥ ⲟⲩⲁⲁⲃ ⲉϥⲕⲧⲟ ⲛ̅ⲛⲉⲯⲩⲭⲏ. ⲧⲙⲛ̅ⲧⲙⲛ̅ⲧⲣⲉ
  ⲙ̅ⲡϫⲟⲉⲓⲥ ⲛ̅ϩⲟⲧ ⲉⲥⲧⲥⲁⲃⲟ ⲛ̅ⲛⲕⲟⲩⲓ. <span style="color:#b00e23">(ⲏ̅)</span>
  ⲛ̅ⲇⲓⲕⲁⲓⲱⲙⲁ ⲙ̅ⲡϫⲟⲉⲓⲥ ⲥⲟⲩⲧⲱⲛ ⲉⲩⲉⲩⲫⲣⲁⲛⲉ ⲙ̅ⲡϩⲏⲧ ⲧⲉⲛⲧⲟⲗⲏ ⲙ̅ⲡϫⲟⲉⲓⲥ ⲟⲩⲟⲩⲟⲉⲓⲛ ⲧⲉ
  ⲉⲥⲣ̅ⲟⲩⲟⲉⲓⲛ ⲉⲛ̅ⲃⲁⲗ ⲛ̅ⲛ̅ⲕⲟⲩⲓ̈. <span style="color:#b00e23">(ⲑ̅)</span> ⲑⲟⲧⲉ
  ⲙ̅ⲡϫⲟⲉⲓⲥ ⲟⲩⲁⲁⲃ ⲉⲥϣⲟⲟⲡ ϣⲁ ⲉⲛⲉϩ ⲛ̅ⲉⲛⲉϩ. ⲛ̅ϩⲁⲡ ⲙ̅ⲡϫⲟⲉⲓⲥ ϩⲉⲛⲙⲉ ⲛⲉ ⲉⲩⲧⲙⲁⲉⲓⲏⲩ
  ϩⲓⲟⲩⲥⲟⲡ. <span style="color:#b00e23">(ⲓ̅)</span> ⲛⲉⲩⲟⲩⲱϣ ⲥⲟⲧⲡ̅ ⲉⲡⲛⲟⲩⲃ ⲙⲛ̅
  ⲡⲱⲛⲉ ⲙ̅ⲙⲉ ⲉⲧⲛⲁϣⲱϥ. ⲁⲩⲱ ⲥⲉϩⲟⲗϭ̅ ⲉⲡⲉⲃⲓⲱ ⲙⲛ̅ ⲡⲙⲟⲩⲗϩ̅. <span style=
  "color:#b00e23">(ⲓ̅ⲁ̅)</span> ⲕⲁⲓ ⲅⲁⲣ ⲡⲉⲕϩⲙ̅ϩⲁⲗ ϩⲁⲣⲉϩ ⲉⲣⲟⲟⲩ. ϩⲙ̅ ⲡⲧⲣⲉϥϩⲁⲣⲉϩ
  ⲇⲉ ⲉⲣⲟⲟⲩ ⲟⲩⲧⲟⲩⲉⲓⲟ ⲡⲉ ⲉⲛⲁϣⲱϥ. <span style="color:#b00e23">(ⲓ̅ⲃ̅)</span> ⲛⲓⲙ
  ⲡⲉⲧⲛⲁⲉⲓⲙⲉ ⲉⲙⲡⲁⲣⲁⲡⲧⲱⲙⲁ. ⲧⲃ̅ⲃⲟⲓ ⲡϫⲟⲉⲓⲥ ⲉⲛⲁ ⲡⲉⲑⲏⲡ. <span style=
  "color:#b00e23">(ⲓ̅ⲅ̅)</span> ϯⲥⲟ ⲉⲡⲉⲕϩⲙ̅ϩⲁⲗ ⲉⲃⲟⲗ ϩⲛ̅ ⲛϣⲙ̅ⲙⲟ. ⲉⲩⲧⲙ̅ⲣ̅ϫⲟⲉⲓⲥ
  ⲉⲣⲟⲓ ϯⲛⲁϣⲱⲡⲉ ⲉⲓⲟⲩⲁⲁⲃ ⲁⲩⲱ ϯⲛⲁⲧⲃ̅ⲃⲟ ⲉⲃⲟⲗ ϩⲛ ⲟⲩⲛⲟϭ ⲛ̅ⲛⲟⲃⲉ <span style=
  "color:#b00e23">(ⲓ̅ⲇ̅)</span> ⲛ̅ϣⲁϫⲉ ⲛ̅ⲧⲁⲧⲁⲡⲣⲟ ⲛⲁϣⲱⲡⲉ ⲉⲩⲥⲙⲟⲩ. ⲁⲩⲱ ⲧⲙⲉⲗⲉⲧⲏ
  ⲙ̅ⲡⲁϩⲏⲧ ⲛ̅ⲟⲩⲟⲉⲓϣ ⲛⲓⲙ ⲙ̅ⲡⲉⲕⲙ̅ⲧⲟ ⲉⲃⲟⲗ. ⲡϫⲟⲉⲓⲥ ⲡⲁⲃⲟⲏⲑⲟⲥ ⲁⲩⲱ ⲡⲁⲣⲉϥⲥⲱⲧⲉ:
  <h3 id="psalms19">19</h3>ⲓ̅ⲑ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲉⲣⲉ ⲡϫⲟⲉⲓⲥ ⲥⲱⲧⲙ̅ ⲉⲣⲟⲕ ϩⲙ̅ ⲡⲉϩⲟⲟⲩ ⲛ̅ⲧⲉⲕⲑⲗⲓⲯⲓⲥ.
  ⲉϥⲉⲣ̅ⲛⲁϣⲧⲉ ⲉⲣⲟⲕ ⲛ̅ϭⲓ ⲡⲣⲁⲛ ⲙ̅ⲡⲛⲟⲩⲧⲉ ⲛ̅ⲓⲁⲕⲱⲃ. <span style=
  "color:#b00e23">(ⲃ̅)</span> ⲉϥⲉⲧⲛ̅ⲛⲟⲟⲩ ⲛⲁⲕ ⲛ̅ⲟⲩⲃⲟⲏⲑⲉⲓⲁ ⲉⲃⲟⲗ ϩⲙ̅ ⲡⲉⲧⲟⲩⲁⲁⲃ ⲁⲩⲱ
  ⲉϥⲉϣⲟⲡⲕ̅ ⲉⲣⲟϥ ⲉⲃⲟⲗ ϩⲛ̅ ⲥⲓⲱⲛ. <span style="color:#b00e23">(ⲅ̅)</span>
  ⲉϥⲉⲣ̅ⲡⲙⲉⲉⲩⲉ ⲛ̅ⲧⲉⲕⲑⲩⲥⲓⲁ ⲧⲏⲣⲥ̅ ⲉⲣⲉ ⲛⲉⲕϭⲗⲓⲗ ϣⲱⲡⲉ ⲛⲁϥ ⲉⲩⲕⲓⲱⲟⲩ. ⲇⲓⲁⲯⲁⲗⲙⲁ
  <span style="color:#b00e23">(ⲇ̅)</span> ⲉϥⲉϯ ⲛⲁⲕ ⲕⲁⲧⲁ ⲡⲉⲕϩⲏⲧ ⲛϥ̅ϫⲱⲕ ⲉⲃⲟⲗ
  ⲙ̅ⲡⲉⲕϣⲟϫⲛⲉ ⲧⲏⲣϥ̅. <span style="color:#b00e23">(ⲉ̅)</span> ⲧⲛ̅ⲛⲁⲧⲉⲗⲏⲗ ⲉϫⲙ̅
  ⲡⲉⲕⲟⲩϫⲁⲓ. ⲁⲩⲱ ⲧⲛ̅ⲛⲁⲁⲓⲁⲓ ϩⲙ̅ ⲡⲣⲁⲛ ⲙ̅ⲡⲉⲛⲛⲟⲩⲧⲉ. ⲉⲣⲉ ⲡϫⲟⲉⲓⲥ ϫⲱⲕ ⲉⲃⲟⲗ ⲛ̅ⲛⲉⲕⲁⲓⲧⲏⲙⲁ
  ⲧⲏⲣⲟⲩ. <span style="color:#b00e23">(ⲋ̅)</span> ⲧⲉⲛⲟⲩ ⲁⲓⲉⲓⲙⲉ ϫⲉ ⲁ ⲡϫⲟⲉⲓⲥ ⲧⲟⲩϫⲉ
  ⲡⲉϥⲭⲣ̅ⲥ̅. ⲉϥⲉⲥⲱⲧⲙ̅ ⲉⲣⲟⲕ ϩⲙ̅ ⲡⲉϥⲡⲉⲧⲟⲩⲁⲁⲃ. ⲉⲣⲉ ⲡⲟⲩϫⲁⲓ ⲛ̅ⲧⲉⲕⲟⲩⲛⲁⲙ ϩⲛ̅ ϩⲉⲛϭⲟⲙ.
  <span style="color:#b00e23">(ⲍ̅)</span> ⲛⲁⲓ ϩⲛ̅ ϩⲉⲛϩⲁⲣⲙⲁ ⲁⲩⲱ ⲛⲉⲓⲕⲟⲟⲩⲉ. ϩⲛ̅
  ϩⲉⲛϩⲧⲱⲱⲣ. ⲁⲛⲟⲛ ⲇⲉ ⲉⲛⲁⲁⲓⲁⲓ ϩⲙ ⲡⲣⲁⲛ ⲙ̅ⲡϫⲟⲉⲓⲥ ⲡⲉⲛⲛⲟⲩⲧⲉ. <span style=
  "color:#b00e23">(ⲏ̅)</span> ⲛ̅ⲧⲟⲟⲩ ⲁⲩϭⲗⲟⲙⲗⲙ̅ ⲁⲩⲱ ⲁⲩϩⲉ. ⲁⲛⲟⲛ ⲇⲉ ⲁⲛⲧⲱⲟⲩⲛ ⲁⲩⲱ
  ⲁⲛⲥⲟⲟⲩⲧⲛ̅ <span style="color:#b00e23">(ⲑ̅)</span> ⲡϫⲟⲉⲓⲥ ⲛⲁϩⲙ̅ ⲡⲉⲕⲣ̅ⲣⲟ. ⲁⲩⲱ
  ⲛⲅ̅ⲥⲱⲧⲙ̅ ⲉⲣⲟⲛ ϩⲙ̅ ⲡⲉϩⲟⲟⲩ ⲉⲧⲛ̅ⲛⲁⲱϣ ⲉϩⲣⲁⲓ ⲉⲣⲟⲕ
  <h3 id="psalms20">20</h3>ⲕ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲡⲣ̅ⲣⲟ ⲛⲁⲉⲩⲫⲣⲁⲛⲉ ϩⲛ̅ ⲧⲉⲕϭⲟⲙ. ⲁⲩⲱ ϥⲛⲁⲧⲉⲗⲏⲗ
  ⲉⲙⲁⲧⲉ ϩⲙ̅ ⲡⲉⲕⲟⲩϫⲁⲓ. <span style="color:#b00e23">(ⲃ̅)</span> ⲁⲕϯ ⲛⲁϥ ⲙ̅ⲡⲟⲩⲱϣ
  ⲙ̅ⲡⲉϥϩⲏⲧ. ⲁⲩⲱ ⲙ̅ⲡⲕ̅ϩⲟⲩⲣⲱⲱϥ ⲙ̅ⲡⲥⲟⲡⲥ̅ ⲛ̅ⲛⲉϥⲥⲡⲟⲧⲟⲩ. <span style=
  "color:#b00e23">(ⲅ̅)</span> ϫⲉ ⲁⲕⲧⲣⲉϥⲣ̅ϣⲟⲣⲡ̅ ϩⲛ̅ ⲛⲉⲥⲙⲟⲩ ⲛ̅ⲧⲉⲕⲙⲛ̅ⲧⲭⲣ̅ⲥ̅.
  ⲇⲓⲁⲯⲁⲗⲙⲁ. ⲁⲕⲕⲱ ⲛ̅ⲟⲩⲕⲗⲟⲙ ⲉϫⲛ̅ ⲧⲉϥⲁⲡⲉ ⲉⲃⲟⲗ ϩⲛ̅ ⲟⲩⲱⲛⲉ ⲙ̅ⲙⲉ. <span style=
  "color:#b00e23">(ⲇ̅)</span> ⲁϥⲁⲓⲧⲉⲓ ⲙ̅ⲙⲟⲕ ⲛ̅ⲟⲩⲱⲛϩ̅ ⲁⲕⲧⲁⲁϥ ⲛⲁϥ. ⲟⲩⲁϣⲏ ⲛ̅ϩⲟⲟⲩ
  ϣⲁ ⲉⲛⲉϩ ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ. <span style="color:#b00e23">(ⲉ̅)</span> ⲟⲩⲛⲟϭ ⲡⲉ
  ⲡⲉϥⲉⲟⲟⲩ ϩⲙ̅ ⲡⲉⲕⲟⲩϫⲁⲓ. ⲕⲛⲁⲕⲱ ⲉϫⲱϥ ⲛ̅ⲟⲩⲉⲟⲟⲩ ⲙⲛ̅ ⲟⲩⲥⲁ. <span style=
  "color:#b00e23">(ⲋ̅)</span> ϫⲉ ⲕⲛⲁϯ ⲛⲁϥ ⲛ̅ⲟⲩⲥⲙⲟⲩ ϣⲁ ⲉⲛⲉϩ ⲛ̅ⲉⲛⲉϩ. ⲕⲛⲁⲉⲩⲫⲣⲁⲛⲉ
  ⲙ̅ⲙⲟϥ ϩⲛ ⲟⲩⲣⲁϣⲉ ⲙⲛ̅ ⲡⲉⲕϩⲟ. <span style="color:#b00e23">(ⲍ̅)</span> ϫⲉ ⲡⲣ̅ⲣⲟ
  ϩⲉⲗⲡⲓⲍⲉ ⲉⲡϫⲟⲓ̈ⲥ. ⲁⲩⲱ ⲛ̅ⲛⲉϥⲕⲓⲙ ϩⲙ̅ ⲡⲛⲁ ⲙ̅ⲡⲉⲧϫⲟⲥⲉ. <span style=
  "color:#b00e23">(ⲏ̅)</span> ⲉⲩⲉϩⲉ ⲉⲧⲉⲕϭⲓϫ ϩⲛ̅ ⲛⲉⲕϫⲁϫⲉ ⲧⲏⲣⲟⲩ. ⲉⲣⲉ ⲧⲉⲕⲟⲩⲛⲁⲙ ϩⲉ
  ⲉⲟⲩⲟⲛ ⲛⲓⲙ ⲉⲧⲙⲟⲥⲧⲉ ⲙ̅ⲙⲟⲕ. <span style="color:#b00e23">(ⲑ̅)</span> ⲉⲕⲉⲕⲁⲁⲩ ⲛ̅ⲑⲉ
  ⲛ̅ⲟⲩⲧⲣⲓⲣ ⲛ̅ⲕⲱϩⲧ ⲉⲩⲟⲩⲟⲉⲓϣ ⲙ̅ⲡⲉⲕⲙ̅ⲧⲟ ⲉⲃⲟⲗ ⲡϫⲟⲉⲓⲥ. ⲡϫⲟⲉⲓⲥ ⲕⲛⲁϣⲧⲣ̅ⲧⲱⲣⲟⲩ ϩⲛ̅
  ⲧⲉⲕⲟⲣⲅⲏ ⲛ̅ⲧⲉ ⲟⲩⲥⲁⲧⲉ ⲟⲩⲟⲙⲟⲩ. <span style="color:#b00e23">(ⲓ̅)</span> ⲕⲛⲁⲧⲁⲕⲟ
  ⲙ̅ⲡⲉⲩⲕⲁⲣⲡⲟⲥ ⲉⲃⲟⲗ ϩⲙ̅ ⲡⲕⲁϩ. ⲁⲩⲱ ⲡⲉⲩⲥⲡⲉⲣⲙⲁ ⲉⲃⲟⲗ ϩⲛ̅ ⲛ̅ϣⲏⲣⲉ ⲛ̅ⲛ̅ⲣⲱⲙⲉ.
  <span style="color:#b00e23">(ⲓ̅ⲁ̅)</span> ϫⲉ ⲁⲩⲣⲓⲕⲉ ⲉⲣⲟⲕ ⲛ̅ϩⲉⲛⲡⲉⲑⲟⲟⲩ. ⲁⲩⲙⲉⲉⲩⲉ
  ⲉϩⲉⲛϣⲟϫⲛⲉ ⲉⲛⲥⲉⲛⲁϣ̅ⲧⲁϩⲟⲟⲩ ⲉⲣⲁⲧⲟⲩ ⲁⲛ. <span style="color:#b00e23">(ⲓ̅ⲃ̅)</span>
  ϫⲉ ⲕⲛⲁⲕⲱ ⲙ̅ⲙⲟⲟⲩ ⲉⲧⲣⲉⲩϩⲟⲙⲟⲩ. ⲕⲛⲁⲥⲟⲃⲧⲉ ⲙ̅ⲡⲉⲩϩⲟ ϩⲛ̅ ϩⲉⲛⲥⲉⲉⲡⲉ. <span style=
  "color:#b00e23">(ⲓ̅ⲅ̅)</span> ϫⲓⲥⲉ ⲡϫⲟⲉⲓⲥ ϩⲛ̅ ⲧⲉⲕϭⲟⲙ ⲧⲛ̅ⲛⲁϫⲱ ⲧⲛ̅ⲯⲁⲗⲗⲉⲓ
  ⲛ̅ⲛⲉⲕϭⲟⲙ:
  <h3 id="psalms21">21</h3>ⲕ̅ⲁ̅. ⲉⲡϫⲱⲕ ⲉⲃⲟⲗ ϩⲁ ⲡϯⲧⲟⲟⲧϥ̅ ⲙ̅ⲡⲛⲁⲩ ⲛ̅ϩⲧⲟⲟⲩⲉ
  ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style="color:#b00e23">(ⲁ̅)</span> ⲡⲛⲟⲩⲧⲉ ⲡⲁⲛⲟⲩⲧⲉ
  ⲙⲁϯϩⲧⲏⲕ ⲉⲣⲟⲓ ⲉⲧⲃⲉ ⲟⲩ ⲁⲕⲁⲁⲧ ⲛ̅ⲥⲱⲕ. ⲥⲉⲟⲩⲏⲩ ⲉⲃⲟⲗ ⲙ̅ⲡⲁⲟⲩϫⲁⲓ ⲛ̅ϭⲓ ⲛ̅ϣⲁϫⲉ
  ⲛ̅ⲙ̅ⲡⲁⲣⲁⲡⲧⲱⲙⲁ. <span style="color:#b00e23">(ⲃ̅)</span> ⲡⲁⲛⲟⲩⲧⲉ ϯⲛⲁⲱϣ ⲉϩⲣⲁⲓ
  ⲉⲣⲟⲕ ϩⲙ̅ ⲡⲉϩⲟⲟⲩ ⲛⲅ̅ⲧⲙ̅ⲥⲱⲧⲙ̅ ⲉⲣⲟⲓ̈. ϩⲛ̅ ⲧⲉⲩϣⲏ ⲛⲥ̅ⲧⲙ̅ϣⲱⲡⲉ ⲛⲁⲓ ⲛ̅ⲟⲩⲙⲛ̅ⲧⲁⲑⲏⲧ.
  <span style="color:#b00e23">(ⲅ̅)</span> ⲛ̅ⲧⲟⲕ ⲇⲉ ⲉⲕⲟⲩⲏϩ ϩⲛ̅ ⲛⲉⲧⲟⲩⲁⲁⲃ ⲡⲧⲁⲉⲓⲟ
  ⲙ̅ⲡⲓⲏ̅ⲗ̅. <span style="color:#b00e23">(ⲇ̅)</span> ⲛ̅ⲧⲁ ⲛⲉⲛⲉⲓⲟⲧⲉ ⲛⲁϩⲧⲉ ⲉⲣⲟⲕ
  ⲁⲩⲛⲁϩⲧⲉ ⲁⲩⲱ ⲁⲕⲛⲁϩⲙⲟⲩ. <span style="color:#b00e23">(ⲉ̅)</span> ⲁⲩⲱϣ ⲉϩⲣⲁⲓ ⲉϥⲟⲕ
  ⲁⲩⲟⲩϫⲁⲓ. ⲁⲩϩⲉⲗⲡⲓⲍⲉ ⲉⲣⲟⲕ ⲙ̅ⲡⲟⲩϫⲓϣⲓⲡⲉ. <span style="color:#b00e23">(ⲋ̅)</span>
  ⲁⲛⲟⲕ ⲇⲉ ⲁⲛⲅ̅ ⲟⲩϥⲛ̅ⲧ ⲁⲛⲅ̅ ⲟⲩⲣⲱⲙⲉ ⲁⲛ. ⲉⲓⲟ ⲛ̅ⲛⲟϭⲛⲉϭ ⲛ̅ⲛ̅ⲣⲱⲙⲉ ⲛ̅ⲥⲱϣϥ̅ ⲙ̅ⲡⲗⲁⲟⲥ.
  <span style="color:#b00e23">(ⲍ̅)</span> ⲟⲩⲟⲛ ⲛⲓⲙ ⲉⲧⲛⲁⲩ ⲉⲣⲟⲓ̈ ⲁⲩⲕⲱⲙϣ ⲛ̅ⲥⲱⲓ.
  ⲁⲩϣⲁϫⲉ ϩⲛ̅ ⲛⲉⲩⲥⲡⲟⲧⲟⲩ ⲁⲩⲕⲓⲙ ⲛ̅ⲛⲉⲩⲁⲡⲏⲩⲉ ⲁⲩⲱ ⲡⲉϫⲁⲩ. <span style=
  "color:#b00e23">(ⲏ̅)</span> ϫⲉ ⲁϥⲛⲁϩⲧⲉ ⲉⲡϫⲟⲉⲓⲥ ⲙⲁⲣⲉϥⲛⲁϩⲙⲉϥ. ⲙⲁⲣⲉϥⲧⲟⲩϫⲟϥ ⲉϣϫⲉ
  ⲁϥⲟⲩⲁϣϥ̅. <span style="color:#b00e23">(ⲑ̅)</span> ϫⲉ ⲛ̅ⲧⲟⲕ ⲡⲉⲛⲧⲁⲕⲛ̅ⲧ ⲉⲃⲟⲗ ϩⲛ̅
  ⲑⲏ. ⲛ̅ⲧⲕ̅ ⲧⲁϩⲉⲗⲡⲓⲥ ϫⲓⲛ ⲉⲓϫⲓ ⲉⲕⲓⲃⲉ ⲛ̅ⲧⲛ̅ ⲧⲁⲙⲁⲁⲩ. <span style=
  "color:#b00e23">(ⲓ̅)</span> ⲁⲓⲛⲟϫⲧ̅ ⲉⲣⲟⲕ ϫⲓⲛ ⲉⲓϩⲛ̅ ⲧⲟⲟⲧⲉ. ϫⲓⲛ ⲉⲓⲛ̅ϩⲏⲧⲥ
  ⲛ̅ⲧⲁⲙⲁⲁⲩ ⲛ̅ⲧⲕ̅ ⲡⲁⲛⲟⲩⲧⲉ. <span style="color:#b00e23">(ⲓ̅ⲁ̅)</span> ⲙ̅ⲡⲣ̅ⲟⲩⲉ
  ⲙ̅ⲙⲟⲓ ϫⲉ ⲟⲩⲛ̅ ⲟⲩⲑⲗⲓⲯⲓⲥ ϩⲏⲛ ⲉⲣⲟⲓ. ϫⲉ ⲛϥ̅ϣⲟⲟⲡ ⲁⲛ ⲛ̅ϭⲓ ⲡⲉⲧⲃⲟⲏⲑⲉⲓ. <span style=
  "color:#b00e23">(ⲓ̅ⲃ̅)</span> ⲁⲩⲙⲏⲏϣⲉ ⲙ̅ⲙⲁⲥⲉ ⲕⲱⲧⲉ ⲉⲣⲟⲓ ⲁ ϩⲉⲛⲙⲁⲥⲉ ⲉⲩⲥⲁⲛⲁϣⲧ̅
  ⲁⲙⲁϩⲧⲉ ⲙⲙⲟⲓ. <span style="color:#b00e23">(ⲓ̅ⲅ̅)</span> ⲁⲩⲟⲩⲱⲛ ⲛ̅ⲣⲱⲟⲩ ⲉⲣⲟⲓ
  ⲛ̅ⲑⲉ ⲛ̅ⲛⲓⲙⲟⲩⲓ ⲉⲧⲧⲱⲣⲡ̅ ⲉⲧⲗ̅ϩⲏⲙ. ⲁⲓⲡⲱⲛ ⲛ̅ⲑⲉ ⲛ̅ⲟⲩⲙⲟⲩ. ⲁⲩϫⲱⲱⲣⲉ ⲉⲃⲟⲗ ⲛ̅ϭⲓ ⲛⲁⲕⲉⲉⲥ
  ⲧⲏⲣⲟⲩ. <span style="color:#b00e23">(ⲓ̅ⲇ̅)</span> ⲁ ⲡⲁϩⲏⲧ ⲣ̅ⲑⲉ ⲛ̅ⲛⲓⲙⲟⲩⲗϩ ⲉϥⲃⲱⲗ
  ⲉⲃⲟⲗ ⲛ̅ⲧⲙⲏⲧⲉ ⲛ̅ϩⲏⲧ. <span style="color:#b00e23">(ⲓ̅ⲉ̅)</span> ⲁ ⲧⲁϭⲟⲙ ϣⲟⲟⲩⲉ
  ⲛ̅ⲑⲉ ⲛ̅ⲛⲓⲃⲗ̅ϫⲉ. ⲁ ⲡⲁⲗⲁⲥ ϭⲱⲗϫ̅ ⲉⲧⲁϣⲟⲩⲱⲃⲉ. ⲁⲩⲱ ⲁⲕϫⲓⲧ ⲉϩⲣⲁⲓ ⲉⲡⲉⲭⲟⲩⲥ ⲙ̅ⲡⲙⲟⲩ.
  <span style="color:#b00e23">(ⲓ̅ⲋ̅)</span> ⲁⲩⲕⲱⲧⲉ ⲉⲣⲟⲓ ⲛ̅ϭⲓ ⲟⲩⲁⲧⲟ ⲛ̅ⲟⲩϩⲟⲣ.
  ⲁⲩⲥⲩⲛⲁⲅⲱⲅⲏ ⲙ̅ⲡⲟⲛⲏⲣⲟⲥ ⲁⲙⲁϩⲧⲉ ⲙ̅ⲙⲟⲓ. ⲁⲩⲉϥⲧ̅ ⲧⲟⲟⲧ ⲙⲛ̅ ⲣⲁⲧ ϯⲛⲁϫⲱ ⲛ̅ⲛⲉⲕϣⲡⲏⲣⲉ ⲧⲏⲣⲟⲩ
  <span style="color:#b00e23">(ⲓ̅ⲍ̅)</span> ⲁⲩⲱⲡ ⲉⲃⲟⲗ ⲛ̅ⲛⲁⲕⲉⲉⲥ ⲧⲏⲣⲟⲩ ⲛ̅ⲧⲟⲟⲩ ⲇⲉ
  ⲁⲩϯϩⲧⲏⲩ ⲁⲩⲉⲓⲙⲉ ⲉⲣⲟⲓ. <span style="color:#b00e23">(ⲓ̅ⲏ̅)</span> ⲁⲩⲡⲉϣ ⲛⲁϩⲟⲉⲓⲧⲉ
  ⲉϫⲱⲟⲩ ⲁⲩⲉⲛⲓⲙ ⲉⲧⲁϩⲃⲥⲱ. <span style="color:#b00e23">(ⲓ̅ⲑ̅)</span> ⲛ̅ⲧⲟⲕ ⲇⲉ
  ⲡϫⲟⲉⲓⲥ ⲙ̅ⲡⲣ̅ⲧⲣⲉ ⲧⲉⲕⲃⲟⲏⲑⲉⲓⲁ ⲟⲩⲉ ⲙ̅ⲙⲟⲓ. ϯϩⲧⲏⲕ ⲉϣⲟⲡⲧ̅ ⲉⲣⲟⲕ <span style=
  "color:#b00e23">(ⲕ̅)</span> ⲙⲁⲧⲟⲩϫⲉ ⲧⲁⲯⲩⲭⲏ ⲉⲧⲥⲏϥⲉ ⲁⲩⲱ ⲧⲁⲙⲛ̅ⲧϣⲣ̅ ⲛ̅ⲟⲩⲱⲧ ⲉⲧϭⲓϫ
  ⲛ̅ⲛⲓⲟⲩϩⲟⲟⲣ. <span style="color:#b00e23">(ⲕ̅ⲁ̅)</span> ⲙⲁⲧⲟⲩϫⲟⲓ ⲉⲧⲧⲁⲡⲣⲟ
  ⲙ̅ⲡⲙⲟⲩⲓ. ⲁⲩⲱ ⲡⲁⲑⲃ̅ⲃⲓⲟ ⲉⲛⲧⲁⲡ ⲛ̅ⲛⲁ ⲛⲓⲧⲁⲡ ⲛ̅ⲟⲩⲱⲧ. <span style=
  "color:#b00e23">(ⲕ̅ⲃ̅)</span> ϯⲛⲁϫⲱ ⲙ̅ⲡⲉⲕⲣⲁⲛ ⲛ̅ⲛⲁⲥⲛⲏⲩ. ϯⲛⲁⲥⲙⲟⲩ ⲉⲣⲟⲕ ⲛⲧⲙⲏⲧⲉ
  ⲛ̅ⲧⲉⲕⲕⲗⲏⲥⲓⲁ. <span style="color:#b00e23">(ⲕ̅ⲅ̅)</span> ⲛⲉⲧⲣ̅ϩⲟⲧⲉ ϩⲏⲧϥ̅
  ⲙ̅ⲡϫⲟⲓ̈ⲥ ⲥⲙⲟⲩ ⲉⲣⲟϥ. ⲡⲉⲥⲡⲉⲣⲙⲁ ⲧⲏⲣ̅ϥ ⲛ̅ⲓⲁⲕⲱⲃ ϯⲉⲟⲟⲩ ⲛⲁϥ. ⲙⲁⲣⲟⲩⲣ̅ϩⲟⲧⲉ ϩⲏⲧϥ̅ ⲛ̅ϭⲓ
  ⲡⲉⲥⲡⲉⲣⲙⲁ ⲧⲏⲣ̅ϥ ⲙ̅ⲡⲓⲏ̅ⲗ̅. <span style="color:#b00e23">(ⲕ̅ⲇ̅)</span> ϫⲉ
  ⲙ̅ⲡϥ̅ⲥⲱϣϥ̅ ⲟⲩⲇⲉ ⲙ̅ⲡϥ̅ⲙⲉⲥⲧⲉ ⲡⲥⲟⲡⲥ̅ ⲙ̅ⲡϩⲏⲕⲉ. ⲟⲩⲇⲉ ⲙ̅ⲡϥ̅ⲕⲱⲧⲉ ⲙ̅ⲡⲉϥϩⲟ ⲥⲁⲃⲟⲗ
  ⲙ̅ⲙⲟⲓ. ⲁⲩⲱ ϩⲙ̅ ⲡⲧⲣⲁⲱϣ ⲉϩⲣⲁⲓ ⲉⲣⲟϥ ⲁϥⲥⲱⲧⲙ̅ ⲉⲣⲟⲓ. <span style=
  "color:#b00e23">(ⲕ̅ⲉ̅)</span> ⲉⲣⲉ ⲛⲁⲧⲙⲁⲉⲓⲟ ϩⲁϩⲧⲏⲕ ϩⲛ̅ ⲟⲩⲛⲟϭ ⲛ̅ⲉⲕⲕⲗⲏⲥⲓⲁ. ϯⲛⲁϯ
  ⲛ̅ⲛⲁϣⲗⲏⲗ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲟⲩⲟⲛ ⲛⲓⲙ ⲉⲧⲣ̅ϩⲟⲧⲉ ϩⲏⲧϥ̅. <span style=
  "color:#b00e23">(ⲕ̅ⲋ̅)</span> ⲛ̅ϩⲏⲕⲉ ⲛⲁⲟⲩⲱⲙ ⲛ̅ⲥⲉⲥⲉⲓ. ⲁⲩⲱ ⲥⲉⲛⲁⲥⲙⲟⲩ ⲉⲡⲁϫⲟⲉⲓⲥ
  ⲛ̅ϭⲓ ⲛⲉⲧϣⲓⲛⲉ ⲛ̅ⲥⲱϥ. ϥⲛⲁⲱⲛϩ̅ ⲛ̅ϭⲓ ⲡⲉⲩϩⲏⲧ ϣⲁ ⲉⲛⲉϩ ⲛ̅ⲉⲛⲉϩ <span style=
  "color:#b00e23">(ⲕ̅ⲍ̅)</span> ⲥⲉⲛⲁⲣ̅ⲡⲙⲉⲉⲩⲉ ⲛ̅ⲥⲉⲕⲟⲧⲟⲩ ⲉⲡϫⲟⲉⲓⲥ ⲛ̅ϭⲓ ⲛⲉⲕⲣⲱⲟⲩ
  ⲧⲏⲣⲟⲩ ⲙ̅ⲡⲕⲁϩ. ⲛ̅ⲥⲉⲟⲩⲱϣⲧ ⲙ̅ⲡⲉϥⲙ̅ⲧⲟ ⲉⲃⲟⲗ ⲛ̅ϭⲓ ⲙ̅ⲡⲁⲧⲣⲓⲁ ⲧⲏⲣⲟⲩ ⲛ̅ⲛ̅ϩⲉⲑⲛⲟⲥ.
  <span style="color:#b00e23">(ⲕ̅ⲏ̅)</span> ϫⲉ ⲧⲁ ⲡϫⲟⲉⲓⲥ ⲧⲉ ⲧⲙⲛ̅ⲧⲉⲣⲟ ⲛ̅ⲧⲟϥ ⲉⲧⲟ
  ⲛ̅ϫⲟⲉⲓⲥ ⲉϫⲛ̅ ⲛ̅ϩⲉⲑⲛⲟⲥ ⲧⲏⲣⲟⲩ <span style="color:#b00e23">(ⲕ̅ⲑ̅)</span> ⲁⲩⲟⲩⲱⲙ
  ⲁⲩⲱ ⲁⲩⲟⲩⲱϣⲧ̅ ⲛ̅ϭⲓ ⲛ̅ϫⲱⲱⲣⲉ ⲧⲏⲣⲟⲩ ⲙ̅ⲡⲕⲁϩ. ⲥⲉⲛⲁⲡⲁϩⲧⲟⲩ ⲙ̅ⲡⲉϥⲙ̅ⲧⲟ ⲉⲃⲟⲗ ⲛ̅ϭⲓ ⲉⲧⲃⲏⲕ
  ⲧⲏⲣⲟⲩ ⲉⲡⲉⲥⲏⲧ ⲉⲡⲕⲁϩ. ⲧⲁⲯⲩⲭⲏ ⲟⲛϩ̅ ⲛⲁϥ. <span style="color:#b00e23">(ⲗ̅)</span>
  ⲡⲁⲥⲡⲉⲣⲙⲁ ⲛⲁⲣ̅ϩⲙ̅ϩⲁⲗ ⲛⲁϥ <span style="color:#b00e23">(ⲗ̅ⲁ̅)</span> ⲥⲉⲛⲁϫⲱ
  ⲉⲡϫⲟⲉⲓⲥ ⲛ̅ϭⲓ ⲧⲅⲉⲛⲉⲁ ⲉⲧⲛⲏⲩ. ⲁⲩⲱ ⲥⲉⲛⲁϫⲱ ⲛ̅ⲧⲉϥⲇⲓⲕⲁⲓⲟⲥⲩⲛⲏ ⲙ̅ⲡⲗⲁⲟⲥ ⲉⲧⲟⲩⲛⲁϫⲡⲟϥ
  ⲡⲉⲛⲧⲁ ⲡϫⲟⲓ̈ⲥ ⲧⲁⲙⲓⲟϥ:
  <h3 id="psalms22">22</h3>ⲕ̅ⲃ̅. ⲡⲉⲯⲁⲗⲙⲟⲥ ⲛ̅ⲇⲁⲩⲓⲉⲇ: <span style=
  "color:#b00e23">(ⲁ̅)</span> ⲡϫⲟⲉⲓⲥ ⲡⲉⲧⲙⲟⲟⲛⲉ ⲙ̅ⲙⲟⲓ ⲛϥ̅ⲛⲁⲧⲣⲁϣⲱⲱⲧ ⲁⲛ ⲛ̅ⲗⲁⲁⲩ
  <span style="color:#b00e23">(ⲃ̅)</span> ⲁϥⲧⲣⲁⲟⲩⲱϩ ϩⲛ̅ ⲟⲩⲙⲁ ⲛ̅ⲟⲩⲟⲧⲟⲩⲉⲧ
  ⲁϥⲥⲁⲛⲟⲩϣⲧ̅ ϩⲓϫⲛ̅ ⲟⲩⲙⲟⲟⲩ ⲛ̅ⲙ̅ⲧⲟⲛ. <span style="color:#b00e23">(ⲅ̅)</span>
  ⲁϥⲕⲧⲉ ⲧⲁⲯⲩⲭⲏ ⲁϥϫⲓⲙⲟⲉⲓⲧ ϩⲏⲧ ϩⲓ ⲛⲉϩⲓ̈ⲟⲟⲩⲉ ⲛ̅ⲧⲇⲓⲕⲁⲓⲟⲥⲩⲛⲏ ⲉⲧⲃⲉ ⲡⲉϥⲣⲁⲛ.
  <span style="color:#b00e23">(ⲇ̅)</span> ⲕⲁⲛ ⲉⲓϣⲁⲛⲙⲟⲟϣⲉ ⲛ̅ⲧⲙⲏⲧⲉ ⲛ̅ⲑⲗⲓⲃⲉ
  ⲙ̅ⲡⲙⲟⲩ. ⲛ̅ϯⲛⲁⲣ̅ϩⲟⲧⲉ ⲁⲛ ϩⲏⲧⲟⲩ ⲛ̅ⲙ̅ⲡⲉⲑⲟⲟⲩ ϫⲉ ⲛ̅ⲧⲟⲕ ⲕϣⲟⲟⲡ ⲛⲙ̅ⲙⲁⲓ ⲡⲉⲕϣⲗⲉϩ ⲙⲛ̅
  ⲡⲉⲕϭⲉⲣⲱⲃ ⲛ̅ⲧⲟⲟⲩ ⲛⲉⲛⲧⲁⲩⲥⲉⲡⲥⲱⲡⲧ̅. <span style="color:#b00e23">(ⲉ̅)</span>
  ⲁⲕⲥⲟϥⲧⲉ ⲛ̅ⲟⲩⲧⲣⲁⲡⲉⲍⲁ ⲙ̅ⲡⲁⲙ̅ⲧⲟ ⲉⲃⲟⲗ ⲙ̅ⲡϩⲟⲧ ⲉⲃⲟⲗ ⲛ̅ⲛⲉⲧⲑⲗⲓⲃⲉ ⲙ̅ⲙⲟⲓ ⲁⲕⲧⲉϩⲥ̅ ⲧⲁⲁⲡⲉ
  ⲛ̅ⲟⲩⲛⲉϩ. ⲁⲩⲱ ⲡⲉⲕϫⲱ ⲉϥⲧⲁϩⲉ ⲛ̅ⲑⲉ ⲙ̅ⲡⲉⲧⲁⲙⲁϩⲧⲉ. <span style=
  "color:#b00e23">(ⲋ̅)</span> ⲡⲉⲕⲛⲁ ⲛⲁⲡⲱⲧ ⲛ̅ⲥⲱⲓ ⲛ̅ⲛⲉϩⲟⲟⲩ ⲧⲏⲣⲟⲩ ⲙ̅ⲡⲁⲱⲛϩ. ⲉⲧⲃⲉ ϫⲉ
  ⲁⲓ̈ⲟⲩⲱϩ ϩⲙ̅ ⲡⲏⲓ ⲙ̅ⲡϫⲟⲉⲓⲥ ⲛ̅ϩⲉⲛϩⲟⲟⲩ ⲉⲛⲁϣⲱⲟⲩ
  <h3 id="psalms23">23</h3>ⲕ̅ⲅ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲛ̅ⲥⲟⲩⲁ ⲛ̅ⲛ̅ⲥⲁⲃⲃⲁⲧⲟⲛ
  <span style="color:#b00e23">(ⲁ̅)</span> ⲡⲁ ⲡϫⲟⲉⲓⲥ ⲡⲉ ⲡⲕⲁϩ ⲙⲛ ⲡⲉϥϫⲱⲕ ⲉⲃⲟⲗ.
  ⲧⲟⲓⲕⲟⲩⲙⲉⲛⲏ ⲙⲛ̅ ⲛⲉⲧⲟⲩⲏϩ ⲧⲏⲣⲟⲩ ϩⲣⲁⲓ ⲛ̅ϩⲏⲧⲥ̅. <span style=
  "color:#b00e23">(ⲃ̅)</span> ⲛ̅ⲧⲟϥ ⲁϥⲥⲙⲛ̅ⲥⲛ̅ⲧⲉ ⲙ̅ⲙⲟⲥ ϩⲓϫⲛ̅ ⲛⲉⲑⲁⲗⲁⲥⲥⲁ. ⲁⲩⲱ
  ⲁϥⲥⲃ̅ⲧⲱⲧⲥ̅ ϩⲓϫⲛ̅ ⲛⲓ̈ⲉⲣⲱⲟⲩ. <span style="color:#b00e23">(ⲅ̅)</span> ⲛⲓⲙ
  ⲡⲉⲧⲛⲁⲃⲱⲕ ⲉϩⲣⲁⲓ ⲉⲡⲧⲟⲟⲩ ⲙ̅ⲡϫⲟⲉⲓⲥ. ⲏ ⲛⲓⲙ ⲛⲉⲧⲛⲁⲁϩⲉⲣⲁⲧϥ̅ ϩⲙ̅ ⲡⲙⲁ ⲙ̅ⲡⲉϥⲧⲃ̅ⲃⲟ.
  <span style="color:#b00e23">(ⲇ̅)</span> ⲡⲉⲧⲟⲩⲁⲁⲃ ϩⲛ̅ ⲛⲉϥϭⲓϫ ⲡⲉ ⲉϥⲧⲃ̅ⲃⲏⲩ ϩⲙ̅
  ⲡⲉϥϩⲏⲧ. ⲉⲙⲡϥ̅ϫⲓ ⲛ̅ⲧⲉϥⲯⲩⲭⲏ ⲉϫⲛ̅ ⲟⲩⲙⲛ̅ⲧⲉⲡⲣⲁ ⲉⲙⲡϥ̅ⲱⲣⲕ̅ ⲙ̅ⲡⲉⲧϩⲓⲧⲟⲩⲱϥ ϩⲛ̅ ⲟⲩⲕⲣⲟϥ.
  <span style="color:#b00e23">(ⲉ̅)</span> ⲡⲁⲓ ⲛⲁϫⲓ ⲛ̅ⲟⲩⲥⲙⲟⲩ ⲉⲃⲟⲗ ϩⲓⲧⲙ̅ ⲡϫⲟⲉⲓⲥ.
  ⲁⲩⲱ ⲟⲩⲛⲁ ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ ⲡⲉϥⲥⲱⲧⲏⲣ. <span style="color:#b00e23">(ⲋ̅)</span>
  ⲧⲁⲓ ⲧⲉ ⲧⲅⲉⲛⲉⲁ ⲛ̅ⲛⲉⲧϣⲓⲛⲉ ⲛ̅ⲥⲁ ⲡϫⲟⲉⲓⲥ. ⲛⲉⲧϣⲓⲛⲉ ⲛ̅ⲥⲁ ⲡϩⲟ ⲙ̅ⲡⲛⲟⲩⲧⲉ ⲛ̅ⲓⲁⲕⲱⲃ.
  ⲇⲓⲁⲯⲁⲗⲙⲁ <span style="color:#b00e23">(ⲍ̅)</span> ϥⲓ ⲛ̅ⲛⲉⲧⲛ̅ⲡⲩⲗⲏ ⲉϩⲣⲁⲓ ⲛ̅ⲁⲣⲭⲱⲛ
  ⲛ̅ⲧⲉⲧⲛ̅ϫⲓⲥⲉ ⲉϩⲣⲁⲓ ⲙ̅ⲡⲩⲗⲏ ⲛ̅ϣⲁ ⲉⲛⲉϩ. ⲧⲁⲣⲉϥⲉⲓ ⲉϩⲟⲩⲛ ⲛ̅ϭⲓ ⲡⲣ̅ⲣⲟ ⲙ̅ⲡⲉⲟⲟⲩ.
  <span style="color:#b00e23">(ⲏ̅)</span> ⲛⲓⲙ ⲡⲉ ⲡⲉⲓⲣ̅ⲣⲟ ⲙ̅ⲡⲉⲟⲟⲩ. ⲡϫⲟⲉⲓⲥ ⲡⲉ
  ⲡⲇⲩⲛⲁⲧⲟⲥ ⲉⲧⲧⲁϫⲣⲏⲩ. ⲡϫⲟⲉⲓⲥ ⲡⲉⲧⲉ ⲟⲩⲛ̅ϭⲟⲙ ⲙ̅ⲙⲟϥ ϩⲙ̅ ⲡⲡⲟⲗⲉⲙⲟⲥ. ⲇⲓⲁⲯⲁⲗⲙⲁ.
  <span style="color:#b00e23">(ⲑ̅)</span> ϥⲓ ⲛ̅ⲛⲉⲧⲛ̅ⲡⲩⲗⲏ ⲉϩⲣⲁⲓ ⲛ̅ⲁⲣⲭⲱⲛ.
  ⲛ̅ⲧⲉⲧⲛ̅ϫⲓⲥⲉ ⲉϩⲣⲁⲓ ⲙ̅ⲡⲩⲗⲏ ⲛ̅ϣⲁ ⲉⲛⲉϩ. ⲧⲁⲣⲉϥⲉⲓ ⲉϩⲟⲩⲛ ⲛ̅ϭⲓ ⲡⲣ̅ⲣⲟ ⲙ̅ⲡⲉⲟⲟⲩ.
  <span style="color:#b00e23">(ⲓ̅)</span> ⲛⲓⲙ ⲡⲉ ⲡⲉⲓⲣ̅ⲣⲟ ⲙ̅ⲡⲉⲟⲟⲩ. ⲡϫⲟⲉⲓⲥ
  ⲛ̅ⲛ̅ϭⲟⲙ ⲛ̅ⲧⲟϥ ⲡⲉ ⲡⲣ̅ⲣⲟ ⲙ̅ⲡⲉⲟⲟⲩ:
  <h3 id="psalms24">24</h3>ⲕ̅ⲇ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲁⲓϥⲓ ⲛ̅ⲧⲁⲯⲩⲭⲏ ⲉϩⲣⲁⲓ ⲉⲣⲟⲕ ⲡⲁⲛⲟⲩⲧⲉ.
  <span style="color:#b00e23">(ⲃ̅)</span> ⲁⲓⲕⲁϩⲧⲏⲓ ⲉⲣⲟⲕ ⲙ̅ⲡⲣⲧⲣⲁϫⲓϣⲓⲡⲉ. ⲟⲩⲇⲉ
  ⲙ̅ⲡⲣ̅ⲧⲣⲉ ⲛⲁϫⲁϫⲉ ⲥⲱⲃⲉ ⲛ̅ⲥⲱⲓ <span style="color:#b00e23">(ⲅ̅)</span> ⲕⲁⲓ ⲅⲁⲣ
  ⲟⲩⲟⲛ ⲛⲓⲙ ⲉⲧϩⲩⲡⲟⲙⲉⲓⲛⲉ ⲉⲣⲟⲕ ⲛ̅ⲥⲉⲛⲁϫⲓϣⲓⲡⲉ ⲁⲛ. ⲉⲩⲉϫⲓϣⲓⲡⲉ ⲛ̅ϭⲓ ⲛⲉⲧⲁⲛⲟⲙⲉⲓ ⲉⲡϫⲓⲛϫⲏ.
  <span style="color:#b00e23">(ⲇ̅)</span> ⲡϫⲟⲉⲓⲥ ⲙⲁⲧⲁⲙⲟⲓ ⲉⲛⲉⲕϩⲓⲟⲟⲩⲉ. ⲁⲩⲱ
  ⲛⲅ̅ⲧⲥⲁⲃⲟⲓ ⲉⲛⲉⲕⲙⲁⲙ̅ⲙⲟⲟϣⲉ <span style="color:#b00e23">(ⲉ̅)</span> ϫⲓⲙⲟⲉⲓⲧ ϩⲏⲧ
  ϩⲛ ⲧⲉⲕⲙⲉ. ⲁⲩⲱ ⲛⲅ̅ⲧⲥⲁⲃⲟⲓ ϫⲉ ⲛ̅ⲧⲟⲕ ⲡⲉ ⲡⲛⲟⲩⲧⲉ ⲡⲁⲥⲱⲧⲏⲣ ⲁⲩⲱ ϯⲛⲁϩⲩⲡⲟⲙⲉⲓⲛⲉ ⲉⲣⲟⲕ
  ⲙ̅ⲡⲉϩⲟⲟⲩ ⲧⲏⲣϥ̅. <span style="color:#b00e23">(ⲋ̅)</span> ⲁⲣⲓⲡⲙⲉⲉⲩⲉ
  ⲛ̅ⲛⲉⲕⲙⲛ̅ⲧϣⲁⲛϩⲧⲏϥ ⲡϫⲟⲉⲓⲥ. ⲁⲩⲱ ⲛⲉⲕⲛⲁ ϫⲉ ⲥⲉϣⲟⲟⲡ ϫⲓⲛ ⲉⲛⲉϩ. <span style=
  "color:#b00e23">(ⲍ̅)</span> ⲛ̅ⲛⲟⲃⲉ ⲛ̅ⲧⲁⲙⲛ̅ⲧⲕⲟⲩⲓ ⲙⲛ̅ ⲛⲁⲙⲛ̅ⲧⲁⲧⲥⲟⲟⲩⲛ
  ⲙ̅ⲡⲣ̅ⲣ̅ⲡⲉⲩⲙⲉⲉⲩⲉ. ⲁⲣⲓⲡⲙⲉⲉⲩⲉ ⲛ̅ⲧⲟⲕ ⲕⲁⲧⲁ ⲡⲁϣⲁⲓ ⲙ̅ⲡⲉⲕⲛⲁ. ⲉⲧⲃⲉ ⲧⲉⲕⲙⲛ̅ⲧⲭⲣ̅ⲥ̅ ⲡϫⲟⲓ̈ⲥ
  <span style="color:#b00e23">(ⲏ̅)</span> ⲟⲩⲭⲣⲏⲥⲧⲟⲥ ⲁⲩⲱ ⲉϥⲥⲟⲩⲧⲱⲛ ⲡⲉ ⲡϫⲟⲉⲓⲥ.
  ⲉⲧⲃⲉ ⲡⲁⲓ ϥⲛⲁϯⲥⲃⲱ ⲛ̅ⲛⲉⲧⲣ̅ⲛⲟⲃⲉ ϩⲓ ⲧⲉϩⲓⲏ. <span style=
  "color:#b00e23">(ⲑ̅)</span> ϥⲛⲁϫⲓⲙⲟⲉⲓⲧ ϩⲏⲧⲟⲩ ⲛ̅ⲛ̅ⲣⲙ̅ⲣⲁϣ ϩ̅ⲛ ⲟⲩϩⲁⲡ. ϥⲛⲁⲧⲥⲁⲃⲉ
  ⲛ̅ⲣⲙ̅ⲣⲁϣ ⲉⲛⲉϥϩⲓⲟⲟⲩⲉ <span style="color:#b00e23">(ⲓ̅)</span> ⲛⲉϩⲓⲟⲟⲩⲉ ⲧⲏⲣⲟⲩ
  ⲙ̅ⲡϫⲟⲓ̈ⲥ ϩⲉⲛⲛⲁ ⲛⲉ ϩⲓ ⲙⲉ ⲛ̅ⲛⲉⲧϣⲓⲛⲉ ⲛ̅ⲥⲁ ⲧⲉϥⲇⲓⲁⲑⲏⲕⲏ ⲁⲩⲱ ⲛⲉϥⲙⲛ̅ⲧⲙⲛ̅ⲧⲣⲉ.
  <span style="color:#b00e23">(ⲓ̅ⲁ̅)</span> ⲉⲧⲃⲉ ⲡⲉⲕⲣⲁⲛ ⲡϫⲟⲉⲓⲥ ⲕⲁ ⲡⲁⲛⲟⲃⲉ ⲛⲁⲓ
  ⲉⲃⲟⲗ ϫⲉ ϥⲟϣ ⲅⲁⲣ. <span style="color:#b00e23">(ⲓ̅ⲃ̅)</span> ⲛⲓⲙ ⲡⲉ ⲡⲣⲱⲙⲉ
  ⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ. ϥⲛⲁⲥⲙⲛ̅ ⲛⲟⲙⲟⲥ ⲛⲁϥ ϩⲓ ⲧⲉϩⲓⲏ ⲉⲛⲧⲁϥⲟⲩⲁϣⲥ̅ <span style=
  "color:#b00e23">(ⲓ̅ⲅ̅)</span> ⲧⲉϥⲯⲩⲭⲏ ⲛⲁϣⲱⲡⲉ ϩⲛ̅ ϩⲉⲛⲁⲅⲁⲑⲟⲛ. ⲡⲉϥⲥⲡⲉⲣⲙⲁ
  ⲛⲁⲕⲗⲏⲣⲟⲛⲟⲙⲉⲓ ⲙ̅ⲡⲕⲁϩ <span style="color:#b00e23">(ⲓ̅ⲇ̅)</span> ⲡϫⲟⲉⲓⲥ ⲡⲉ
  ⲡⲧⲁϫⲣⲟ ⲛ̅ⲛⲉⲧⲣ̅ϩⲟⲧⲉ ϩⲏⲧϥ̅. ⲁⲩⲱ ⲡⲣⲁⲛ ⲙ̅ⲡϫⲟⲉⲓⲥ ⲡⲁ ⲛⲉⲧⲣ̅ϩⲟⲧⲉ ϩⲏⲧϥ̅ ⲡⲉ. ⲁⲩⲱ
  ⲉⲧⲁⲙⲟⲟⲩ ⲉⲧⲉϥⲇⲓⲁⲑⲏⲕⲏ. <span style="color:#b00e23">(ⲓ̅ⲉ̅)</span> ⲉⲣⲉ ⲛⲁⲃⲁⲗ
  ⲉⲓⲟⲣⲙ̅ ⲛ̅ⲟⲩⲟⲉⲓϣ ⲛⲓⲙ ⲉⲡϫⲟⲉⲓⲥ. ϫⲉ ⲛ̅ⲧⲟϥ ⲡⲉⲧⲛⲁⲧⲉⲕⲙ̅ ⲛⲁⲟⲩⲉⲣⲏⲧⲉ ⲉⲃⲟⲗ ϩⲙ̅ ⲡⲡⲁϣ.
  <span style="color:#b00e23">(ⲓ̅ⲋ̅)</span> ϭⲱϣⲧ̅ ⲉϩⲣⲁⲓ ⲉϫⲱⲓ ⲛⲅ̅ⲛⲁ ⲛⲁⲓ. ϫⲉ ⲁⲛⲅ̅
  ⲟⲩϣⲏⲣⲉ ⲛ̅ⲟⲩⲱⲧ ⲁⲩⲱ ⲁⲛⲅ̅ ⲟⲩϩⲏⲕⲉ ⲁⲛⲟⲕ. <span style="color:#b00e23">(ⲓ̅ⲍ̅)</span>
  ⲁ ⲛⲉⲑⲗⲓⲯⲓⲥ ⲙ̅ⲡⲁϩⲏⲧ ⲟⲩⲱϣⲥ̅ ⲉⲃⲟⲗ. ⲁⲛⲓⲧ ⲉⲃⲟⲗ ϩⲛ̅ ⲛⲁⲁⲛⲁⲅⲕⲏ. <span style=
  "color:#b00e23">(ⲓ̅ⲏ̅)</span> ⲁⲛⲁⲩ ⲉⲡⲁⲑⲃ̅ⲃⲓⲟ ⲙⲛ̅ ⲡⲁϩⲓⲥⲉ ⲛⲅ̅ⲕⲱ ⲉⲃⲟⲗ ⲛ̅ⲛⲁⲛⲟⲃⲉ
  ⲧⲏⲣⲟⲩ. <span style="color:#b00e23">(ⲓ̅ⲑ̅)</span> ⲁⲛⲁⲩ ⲉⲛⲁϫⲁϫⲉ ϫⲉ ⲁⲩⲟⲩⲱϣⲥ̅
  ⲉⲃⲟⲗ. ⲁⲩⲱ ⲁⲩⲙⲉⲥⲧⲱⲓ ϩⲛ̅ ⲟⲩⲙⲟⲥⲧⲉ ⲛ̅ϫⲓⲛ̅ϭⲟⲛⲥ̅. <span style=
  "color:#b00e23">(ⲕ̅)</span> ϩⲁⲣⲉϩ ⲉⲧⲁⲯⲩⲭⲏ ⲛⲅ̅ⲧⲟⲩϫⲟⲓ ⲙ̅ⲡⲣ̅ⲧⲣⲁϫⲓϣⲓⲡⲉ ϫⲉ
  ⲁⲓϩⲉⲗⲡⲓⲍⲉ ⲉⲣⲟⲕ <span style="color:#b00e23">(ⲕ̅ⲁ̅)</span> ⲛ̅ⲃⲁⲗϩⲏⲧ ⲙⲛ̅
  ⲛⲉⲧⲥⲟⲩⲧⲱⲛ ⲁⲩⲧⲟϭⲟⲩ ⲉⲣⲟⲓ ϫⲉ ⲁⲓϩⲩⲡⲟⲙⲉⲩⲓⲛⲉ ⲉⲣⲟⲕ ⲡϫⲟⲉⲓⲥ. <span style=
  "color:#b00e23">(ⲕ̅ⲃ̅)</span> ⲡⲛⲟⲩⲧⲉ ⲥⲉⲧ ⲡⲓⲏ̅ⲗ̅ ⲉⲃⲟⲗ ϩⲛ̅ ⲛⲉϥⲑⲗⲓⲯⲓⲥ ⲧⲏⲣⲟⲩ.
  <h3 id="psalms25">25</h3>ⲕ̅ⲉ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ. <span style=
  "color:#b00e23">(ⲁ̅)</span> ⲕⲣⲓⲛⲉ ⲙ̅ⲙⲟⲓ ⲡϫⲟⲉⲓⲥ ϫⲉ ⲁⲛⲟⲕ ⲁⲓⲙⲟⲟϣⲉ ϩⲛ̅
  ⲧⲁⲙⲛ̅ⲧⲃⲁⲗϩⲏⲧ. ⲁⲩⲱ ⲉⲓⲕⲱ ⲛ̅ϩⲧⲏⲓ ⲉⲡϫⲟⲉⲓⲥ ⲛ̅ϯⲛⲁⲕⲓⲙ ⲁⲛ. <span style=
  "color:#b00e23">(ⲃ̅)</span> ⲇⲟⲕⲓⲙⲁⲍⲉ ⲙ̅ⲙⲟⲓ ⲡϫⲟⲉⲓⲥ ⲛⲅ̅ⲡⲉⲓⲣⲁⲍⲉ ⲙ̅ⲙⲟⲓ. ⲡⲓⲥⲉ
  ⲛ̅ⲛⲁϭⲗⲟⲧⲉ ⲙⲛ̅ ⲡⲁϩⲏⲧ <span style="color:#b00e23">(ⲅ̅)</span> ϫⲉ ⲡⲉⲕⲛⲁ ⲙ̅ⲡⲉⲙ̅ⲧⲟ
  ⲛ̅ⲛⲁⲃⲁⲗ ⲉⲃⲟⲗ. ⲁⲩⲱ ⲁⲓⲣⲁⲛⲁⲕ ϩⲛ̅ ⲧⲉⲕⲙⲉ. <span style="color:#b00e23">(ⲇ̅)</span>
  ⲙ̅ⲡⲓϩⲙⲟⲟⲥ ⲙⲛ̅ ⲟⲩⲥⲩⲛϩⲉⲇⲣⲓⲟⲛ ⲉϥϣⲟⲩⲉⲓⲧ. ⲁⲩⲱ ⲛ̅ⲛⲁⲃⲱⲕ ⲉϩⲟⲩⲛ ⲙⲛ̅ ⲛ̅ⲣⲉϥⲣ̅ⲛⲟⲃⲉ.
  <span style="color:#b00e23">(ⲉ̅)</span> ⲁⲓⲙⲉⲥⲧⲉ ⲧⲥⲟⲟⲩϩⲥ̅ ⲛ̅ⲛⲉⲧⲟ ⲙ̅ⲡⲟⲛⲏⲣⲟⲥ.
  ⲁⲩⲱ ⲛ̅ⲛⲁϩⲙⲟⲟⲥ ⲙⲛ̅ ⲛ̅ⲁⲥⲉⲃⲏⲥ. <span style="color:#b00e23">(ⲋ̅)</span> ϯⲛⲁⲉⲓⲱ
  ⲛ̅ⲛⲁϭⲓϫ ϩⲛ̅ ⲛⲉⲧⲟⲩⲁⲁⲃ ⲧⲁⲕⲱⲧⲉ ⲉⲡⲉⲕⲑⲩⲥⲓⲁⲥⲧⲏⲣⲓⲟⲛ ⲡϫⲟⲉⲓⲥ. <span style=
  "color:#b00e23">(ⲍ̅)</span> ⲉⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲉⲕⲥⲙⲟⲩ. ⲉϫⲱ ⲛ̅ⲛⲉⲕϣⲡⲏⲣⲉ ⲧⲏⲣⲟⲩ.
  <span style="color:#b00e23">(ⲏ̅)</span> ⲡϫⲟⲉⲓⲥ ⲁⲓⲙⲉⲣⲉ ⲡⲥⲁ ⲙ̅ⲡⲉⲕⲏⲓ ⲙⲛ̅
  ⲡⲙⲁⲛ̅ϣⲱⲡⲉ ⲙ̅ⲡⲉⲕⲉⲟⲟⲩ. <span style="color:#b00e23">(ⲑ̅)</span> ⲙ̅ⲡⲣ̅ⲧⲁⲕⲟ
  ⲛ̅ⲧⲁⲯⲩⲭⲏ ⲙⲛ̅ ⲛ̅ⲁⲥⲉⲃⲏⲥ ⲁⲩⲱ ⲡⲁⲱⲛϩ̅ ⲙⲛ̅ ϩⲉⲛⲣⲱⲙⲉ ⲛ̅ⲥⲛⲟϥ. <span style=
  "color:#b00e23">(ⲓ̅)</span> ⲛⲁⲓ ⲉⲣⲉ ⲧⲁⲛⲟⲙⲓⲁ ϩⲛ̅ ⲛⲉⲩϭⲓϫ. ⲁ ⲧⲉⲩⲟⲩⲛⲁⲙ ⲙⲟⲩϩ
  ⲛ̅ⲇⲱⲣⲟⲛ. <span style="color:#b00e23">(ⲓ̅ⲁ̅)</span> ⲁⲛⲟⲕ ⲇⲉ ⲁⲓⲙⲟⲟϣⲉ ϩⲛ̅
  ⲧⲁⲙⲛ̅ⲧⲃⲁⲗϩⲏⲧ. ⲥⲱⲧⲉ ⲙ̅ⲙⲟⲓ ⲛⲅ̅ⲛⲁ ⲛⲁⲓ <span style="color:#b00e23">(ⲓ̅ⲃ̅)</span>
  ⲁ ⲧⲁⲟⲩⲉⲣⲏⲧⲉ ⲅⲁⲣ ⲁϩⲉⲣⲁⲧⲥ̅ ϩⲙ̅ ⲡⲥⲟⲟⲩⲧⲛ̅. ϯⲛⲁⲥⲙⲟⲩ ⲉⲣⲟⲕ ⲡϫⲟⲉⲓⲥ ϩⲛ̅ ⲛⲉⲕⲕⲗⲏⲥⲓⲁ:
  <h3 id="psalms26">26</h3>ⲕ̅ⲋ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲉⲙⲡⲁⲧⲟⲩⲧⲁϩⲥϥ̅ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲡⲉ ⲡⲁⲟⲩⲟⲉⲓⲛ ⲙⲛ̅ ⲡⲁⲥⲱⲧⲏⲣ ⲉⲓⲛⲁⲣ̅ϩⲟⲧⲉ ϩⲏⲧϥ̅
  ⲛ̅ⲛⲓⲙ ⲡϫⲟⲉⲓⲥ ⲡⲉⲧⲛⲁϣⲧⲉ ⲙ̅ⲡⲁⲟⲩϫⲁⲓ ⲉⲓⲛⲁⲣ̅ϭⲱⲃ ϩⲏⲧϥ̅ ⲛ̅ⲛⲓⲙ. <span style=
  "color:#b00e23">(ⲃ̅)</span> ϩⲙ̅ ⲡⲧⲣⲉⲩϩⲱⲛ ⲉϩⲟⲩⲛ ⲉⲣⲟⲓ ⲛ̅ϭⲓ ⲛⲉⲧⲙⲟⲩⲕϩ̅ ⲙ̅ⲙⲟⲓ
  ⲉⲟⲩⲱⲙ ⲛ̅ⲛⲁⲥⲁⲣⲝ. ⲛⲉⲧⲑⲗⲓⲃⲉ ⲙ̅ⲙⲟⲓ ⲙⲛ̅ ⲛⲁϫⲁϫⲉ ⲛ̅ⲧⲟⲟⲩ ⲁⲩϭⲃ̅ⲃⲉ ⲁⲩϩⲉ. <span style=
  "color:#b00e23">(ⲅ̅)</span> ⲕⲁⲛ ⲉⲣϣⲁⲛ ⲟⲩⲙ̅ⲗⲁϩ ⲥⲱⲣ ⲉⲣⲟⲓ ⲙ̅ⲡⲁϩⲏⲧ ⲛⲁⲣ̅ϩⲟⲧⲉ ⲁⲛ
  ⲕⲁⲛ ⲉⲣϣⲁⲛ ⲟⲩⲡⲟⲗⲉⲙⲟⲥ ⲧⲱⲟⲩⲛ ⲉϫⲱⲓ ϩⲙ̅ ⲡⲁⲓ ⲁⲛⲟⲕ ϯⲛⲁⲕⲁ ϩⲧⲏⲓ. <span style=
  "color:#b00e23">(ⲇ̅)</span> ⲟⲩϩⲱⲃ ⲛ̅ⲟⲩⲱⲧ ⲡⲉⲛⲧⲁⲓⲁⲓⲧⲉⲓ ⲙ̅ⲙⲟϥ ⲛ̅ⲧⲙ̅ ⲡϫⲟⲉⲓⲥ ⲡⲁⲓ
  ⲡⲉϯϣⲓⲛⲉ ⲛ̅ⲥⲱϥ. ⲉⲧⲣⲁⲟⲩⲱϩ ϩⲙ̅ ⲡⲏⲓ ⲙ̅ⲡϫⲟⲉⲓⲥ ⲛ̅ⲛⲉϩⲟⲟⲩ ⲧⲏⲣⲟⲩ ⲙ̅ⲡⲁⲱⲛϩ̅. ⲉⲧⲣⲁⲛⲁⲩ
  ⲉⲡⲟⲩⲛⲟϥ ⲙ̅ⲡϫⲟⲉⲓⲥ ⲉϭⲙ̅ⲡϣⲓⲛⲉ ⲙ̅ⲡⲉϥⲗⲁⲟⲥ: <span style="color:#b00e23">(ⲉ̅)</span>
  ϫⲉ ⲁϥϩⲟⲡⲧ̅ ϩⲛ̅ ⲧⲉϥⲥⲕⲏⲛⲏ ϩⲙ̅ ⲡⲉϩⲟⲟⲩ ⲛ̅ⲙ̅ⲡⲉⲑⲟⲟⲩ. ⲁϥⲣ̅ϩⲁⲓⲃⲉⲥ ⲉⲣⲟⲓ ϩⲙ̅ ⲡⲡⲉⲑⲏⲡ
  ⲛ̅ⲧⲉϥⲥⲕⲏⲛⲏ. ⲁϥϫⲁⲥⲧ̅ ϩⲛ̅ ⲟⲩⲡⲉⲧⲣⲁ. <span style="color:#b00e23">(ⲋ̅)</span>
  ⲧⲉⲛⲟⲩ ⲉⲓⲥ ϩⲏⲏⲧⲉ ⲁϥϫⲓⲥⲉ ⲛ̅ⲧⲁⲁⲡⲉ ⲉϫⲛ̅ ⲛⲁϫⲁϫⲉ. ⲁⲓⲕⲱⲧⲉ ⲁⲓϣⲱⲱⲧ ϩⲛ̅ ⲧⲉϥⲥⲕⲏⲛⲏ
  ⲛ̅ⲟⲩⲑⲩⲥⲓⲁ ⲛ̅ⲥⲙⲟⲩ. ϯⲛⲁϫⲱ ⲛ̅ⲧⲁⲯⲁⲗⲗⲉⲓ ⲉⲡϫⲟⲓ̈ⲥ. <span style=
  "color:#b00e23">(ⲍ̅)</span> ⲥⲱⲧⲙ̅ ⲡϫⲟⲉⲓⲥ ⲉⲡⲉϩⲣⲟⲟⲩ ⲛ̅ⲧⲁⲓⲱϣ ⲉⲃⲟⲗ ⲙ̅ⲙⲟϥ. ⲛⲁ ⲛⲁⲓ
  ⲡϫⲟⲉⲓⲥ ⲛⲅ̅ⲥⲱⲧⲙ̅ ⲉⲣⲱ. <span style="color:#b00e23">(ⲏ̅)</span> ⲛ̅ⲧⲁ ⲡⲁϩⲏⲧ ϣⲁϫⲉ
  ⲉⲣⲟⲕ ⲁϥϣⲓⲛⲉ ⲛ̅ⲥⲁ ⲡⲉⲕϩⲟ. ⲡⲉⲕϩⲟ ⲡϫⲟⲉⲓⲥ ϯⲛⲁϣⲓⲛⲉ ⲛ̅ⲥⲱϥ. <span style=
  "color:#b00e23">(ⲑ̅)</span> ⲙ̅ⲡⲣ̅ⲕⲱⲧⲉ ⲙ̅ⲡⲉⲕϩⲟ ⲥⲁⲃⲟⲗ ⲙ̅ⲙⲟⲓ. ⲙ̅ⲡⲣ̅ⲣⲁⲧⲕ̅ ⲉⲃⲟⲗ
  ⲙ̅ⲡⲉⲕϩⲙ̅ϩⲁⲗ ϩⲛ̅ ⲟⲩⲟⲣⲅⲏ. ϣⲱⲡⲉ ⲛⲁⲓ ⲛ̅ⲃⲟⲏⲑⲟⲥ ⲙ̅ⲡⲣ̅ⲧⲥⲧⲟⲓ ⲉⲃⲟⲗ. ⲙ̅ⲡⲣ̅ⲕⲁⲁⲧ ⲛ̅ⲥⲱⲕ
  ⲡⲛⲟⲩⲧⲉ ⲡⲁⲥⲱⲧⲏⲣ. <span style="color:#b00e23">(ⲓ̅)</span> ϫⲉ ⲁ ⲡⲁⲉⲓⲱⲧ ⲙⲛ̅
  ⲧⲁⲙⲁⲁⲩ ⲕⲁⲁⲧ ⲛ̅ⲥⲱⲟⲩ. ⲡϫⲟⲉⲓⲥ ⲇⲉ ⲡⲉⲛⲧⲁϥϣⲟⲡⲧ̅ ⲉⲣⲟϥ. <span style=
  "color:#b00e23">(ⲓ̅ⲁ̅)</span> ⲥⲙⲛ̅ ⲛⲟⲙⲟⲥ ⲛⲁⲓ ⲡϫⲟⲉⲓⲥ ϩⲛ̅ ⲧⲉⲕϩⲓⲏ. ⲁⲩⲱ
  ⲛⲅ̅ϫⲓⲙⲟⲉⲓⲧ ϩⲏⲧ ϩⲛ̅ ⲟⲩϩⲓⲏ ⲉⲥⲥⲟⲩⲧⲱⲛ ⲉⲧⲃⲉ ⲛⲁϫⲁϫⲉ. <span style=
  "color:#b00e23">(ⲓ̅ⲃ̅)</span> ⲙ̅ⲡⲣ̅ⲧⲁⲁⲧ ⲉⲧⲟⲟⲧⲟⲩ ⲛ̅ⲛⲉⲯⲩⲭⲏ ⲛ̅ⲛⲉⲧⲑⲗⲓⲃⲉ ⲙ̅ⲙⲟⲓ ϫⲉ
  ⲁⲩⲧⲱⲟⲩⲛ ⲉⲣⲟⲓ ⲛ̅ϭⲓ ϩⲉⲛⲙⲛ̅ⲧⲣⲉ ⲛ̅ϫⲓⲛ̅ϭⲟⲛⲥ̅ ⲁⲩⲱ ⲁ ⲡϫⲓⲛ̅ϭⲟⲛⲥ̅ ϫⲓϭⲟⲗ. ⲉⲣⲟϥ ⲟⲩⲁⲁϥ.
  <span style="color:#b00e23">(ⲓ̅ⲅ̅)</span> ϯⲡⲓⲥⲧⲉⲩⲉ ⲉⲛⲁⲩ ⲉⲛⲁⲅⲁⲑⲟⲛ ⲙ̅ⲡϫⲟⲉⲓⲥ ϩⲙ̅
  ⲡⲕⲁϩ ⲛ̅ⲛⲉⲧⲟⲛϩ̅. <span style="color:#b00e23">(ⲓ̅ⲇ̅)</span> ϯⲛⲁϩⲩⲡⲟⲙⲉⲓⲛⲉ
  ⲉⲡϫⲟⲓ̈ⲥ. ϫⲣⲟ ⲁⲩⲱ ⲙⲁⲣⲉ ⲡⲉⲕϩⲏⲧ ⲧⲱⲕ ⲛⲅ̅ϩⲩⲡⲟⲙⲉⲓⲛⲉ ⲉⲡϫⲟⲉⲓⲥ:
  <h3 id="psalms27">27</h3>ⲕ̅ⲍ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲡϫⲟⲓ̈ⲥ ⲡⲁⲛⲟⲩⲧⲉ ⲙ̅ⲡⲣ̅ⲕⲁⲣⲱⲕ
  ⲉⲣⲟⲓ. ⲙⲏⲡⲱⲥ ⲛⲅ̅ⲕⲁⲣⲱⲕ ⲉⲣⲟⲓ ⲧⲁⲣ̅ⲑⲉ ⲛ̅ⲛⲉⲧⲃⲏⲕ ⲉⲡⲉⲥⲏⲧ ⲉⲡϣⲏⲓ. <span style=
  "color:#b00e23">(ⲃ̅)</span> ⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅ ϩⲙ̅ ⲡⲧⲣⲁⲥⲉⲡⲥⲱⲡⲕ̅ ⲛ̅ⲧⲁϥⲓ
  ⲛ̅ⲛⲁϭⲓϫ ⲉϩⲣⲁⲓ ⲉⲡⲉⲕⲣ̅ⲡⲉ ⲉⲧⲟⲩⲁⲁⲃ. <span style="color:#b00e23">(ⲅ̅)</span>
  ⲙ̅ⲡⲣ̅ⲥⲉⲕ ⲧⲁⲯⲩⲭⲏ ⲙⲛ̅ ⲛ̅ⲣⲉϥⲣ̅ⲛⲟⲃⲉ. ⲁⲩⲱ ⲙ̅ⲡⲣ̅ⲧⲁⲕⲟⲓ ⲙⲛ̅ ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ.
  ⲛⲉⲧϣⲁϫⲉ ϩⲛ̅ ⲟⲩⲉⲓⲣⲏⲛⲏ ⲙⲛ̅ ⲛⲉⲧϩⲓⲧⲟⲩⲱⲟⲩ. ⲉⲣⲉ ⲙ̅ⲡⲉⲑⲟⲟⲩ ϩⲛ̅ ⲛⲉⲩϩⲏⲧ <span style=
  "color:#b00e23">(ⲇ̅)</span> ϯⲛⲁⲩ ⲕⲁⲧⲁ ⲛⲉⲩϩⲃⲏⲩⲉ ⲁⲩⲱ ⲕⲁⲧⲁ ⲧⲡⲟⲛⲏⲣⲓⲁ ⲛ̅ⲛⲉⲩⲙⲉⲉⲩⲉ.
  ⲧⲱⲱⲃⲉ ⲛⲁⲩ ⲕⲁⲧⲁ ⲛⲉϩⲃⲏⲩⲉ ⲛ̅ⲛⲉⲩϭⲓϫ ϯⲛⲁⲩ ⲙ̅ⲡⲉⲩⲧⲟⲩⲉⲓⲟ. <span style=
  "color:#b00e23">(ⲉ̅)</span> ϫⲉ ⲙ̅ⲡⲟⲩⲉⲓⲙⲉ ⲉⲛⲉϩⲃⲏⲩⲉ ⲙⲡϫⲟⲉⲓⲥ ⲁⲩⲱ ⲛⲉϩⲃⲏⲩⲉ
  ⲛ̅ⲛⲉϥϭⲓϫ. ⲕⲛⲁϣⲣ̅ϣⲱⲣⲟⲩ ⲛⲅ̅ⲧⲙ̅ⲕⲟⲧⲟⲩ <span style="color:#b00e23">(ⲋ̅)</span>
  ⲡϫⲟⲉⲓⲥ ⲥⲙⲁⲙⲁⲁⲧ ϫⲉ ⲁϥⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅ <span style=
  "color:#b00e23">(ⲍ̅)</span> ⲡϫⲟⲉⲓⲥ ⲡⲉ ⲡⲁⲃⲟⲏⲑⲟⲥ ⲁⲩⲱ ⲧⲁⲛⲁϣⲧⲉ. ⲛ̅ⲧⲁ ⲡⲁϩⲏⲧ ⲕⲁ
  ϩⲧⲏϥ ⲉⲣⲟϥ ⲁⲓⲣ̅ϩⲟⲧⲉ ⲁ ⲧⲁⲥⲁⲣⲝ̅ ϯⲟⲩⲱ ϯⲁⲛⲉⲝⲟⲙⲟⲗⲟⲅⲉⲓ ⲛⲁϥ ϩⲙ̅ ⲡⲁⲟⲩⲱϣ. <span style=
  "color:#b00e23">(ⲏ̅)</span> ⲡϫⲟⲉⲓⲥ ⲡⲉ ⲡⲧⲁϫⲣⲟ ⲙ̅ⲡⲉϥⲗⲁⲟⲥ. ⲁⲩⲱ ⲧⲛⲁϣⲧⲉ ⲡⲉ
  ⲛ̅ⲛⲉⲩϫⲁⲓ ⲙ̅ⲡⲉϥⲭⲣ̅ⲥ̅. <span style="color:#b00e23">(ⲑ̅)</span> ⲙⲁⲧⲟⲩϫⲉ ⲡⲉⲕⲗⲁⲟⲥ
  ⲛⲅ̅ⲥⲙⲟⲩ ⲉⲧⲉⲕⲕⲗⲏⲣⲟⲛⲟⲙⲓⲁ. ⲛⲅ̅ⲙⲟⲟⲛⲉ ⲙ̅ⲙⲟⲟⲩ ⲛⲅ̅ϫⲁⲥⲧⲟⲩ ϣⲁ ⲉⲛⲉϩ:
  <h3 id="psalms28">28</h3>ⲕ̅ⲏ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ. ⲉⲃⲟⲗ ϩⲛ̅ ⲧⲉϩⲓⲏ ⲛ̅ⲧⲉⲥⲕⲏⲛⲏ.
  <span style="color:#b00e23">(ⲁ̅)</span> ⲁⲛⲓ̈ⲛⲉ ⲙ̅ⲡϫⲟⲉⲓⲥ ⲛ̅ϣⲏⲣⲉ ⲙ̅ⲡⲛⲟⲩⲧⲉ
  ⲁⲛⲓ̈ⲛⲉ ⲙ̅ⲡϫⲟⲉⲓⲥ ⲛ̅ϩⲉⲛϣⲏⲣⲉ ⲛ̅ⲟⲓⲗⲉ ⲁⲛⲓ̈ⲛⲉ ⲟⲩⲧⲁⲉⲓⲟ ⲙⲛ̅ ⲟⲩⲧⲓⲙⲏ ⲙ̅ⲡϫⲟⲉⲓⲥ.
  <span style="color:#b00e23">(ⲃ̅)</span> ⲁⲛⲓ̈ⲛⲉ ⲟⲩⲉⲟⲟⲩ ⲙ̅ⲡⲉϥⲣⲁⲛ. ⲟⲩⲱϣⲧ̅
  ⲙ̅ⲡϫⲟⲉⲓⲥ ϩⲛ̅ ⲧⲉϥⲁⲩⲗⲉ ⲉⲧⲟⲩⲁⲁⲃ. <span style="color:#b00e23">(ⲅ̅)</span> ⲧⲉⲥⲙⲏ
  ⲙ̅ⲡϫⲟⲉⲓⲥ ϩⲓϫⲛ̅ ⲙ̅ⲙⲟⲟⲩ ⲁ ⲡⲛⲟⲩⲧⲉ ⲙ̅ⲡⲉⲟⲟⲩ ⲱϣ ⲉⲃⲟⲗ. ⲡϫⲟⲉⲓⲥ ϩⲓϫⲛ̅ ϩⲉⲛⲙⲟⲟⲩ ⲉⲛⲁϣⲱⲟⲩ.
  <span style="color:#b00e23">(ⲇ̅)</span> ⲧⲉⲥⲙⲏ ⲙ̅ⲡϫⲟⲉⲓⲥ ϩⲛ̅ ⲟⲩϭⲟⲙ ⲧⲉⲥⲙⲏ
  ⲙ̅ⲡϫⲟⲉⲓⲥ ϩⲛ̅ ⲟⲩⲙⲛ̅ⲧⲛⲟϭ. <span style="color:#b00e23">(ⲉ̅)</span> ⲧⲉⲥⲙⲏ
  ⲙ̅ⲡϫⲟⲉⲓⲥ ⲉϥⲟⲩⲱϣϥ̅ ⲛ̅ⲛ̅ⲕⲉⲇⲣⲟⲥ ⲡϫⲟⲉⲓⲥ ⲛⲁⲟⲩⲱϣϥ ⲛ̅ⲛ̅ⲕⲉⲇⲣⲟⲥ ⲙ̅ⲡⲗⲓⲃⲁⲛⲟⲥ.
  <span style="color:#b00e23">(ⲋ̅)</span> ⲛϥ̅ⲧⲣⲉⲩⲣϣϩⲓϭ ⲙⲛ̅ ⲡⲗⲓⲃⲁⲛⲟⲥ ⲛ̅ⲑⲉ
  ⲙ̅ⲡⲙⲁⲥⲉ. ⲁⲩⲱ ⲡⲙⲉⲣⲓⲧ ⲉϥⲟ ⲛ̅ⲑⲉ ⲛ̅ⲟⲩϣⲏⲣⲉ ⲙ̅ⲙⲟⲛⲟⲕⲉⲣⲱⲥ. <span style=
  "color:#b00e23">(ⲍ̅)</span> ⲧⲉⲥⲙⲏ ⲙ̅ⲡϫⲟⲉⲓⲥ ⲉϥⲟⲩⲱϣϥ̅ ⲛ̅ⲟⲩϣⲁϩ ⲛ̅ⲥⲁⲧⲉ.
  <span style="color:#b00e23">(ⲏ̅)</span> ⲧⲉⲥⲙⲏ ⲙ̅ⲡϫⲟⲉⲓⲥ ⲉϥⲕⲓⲙ ⲉⲧⲉⲣⲏⲙⲟⲥ. ⲡϫⲟⲉⲓⲥ
  ⲛⲁⲕⲓⲙ ⲉⲧⲉⲣⲏⲙⲟⲥ ⲛ̅ⲕⲁⲇⲏⲥ. <span style="color:#b00e23">(ⲑ̅)</span> ⲧⲉⲥⲙⲏ
  ⲙ̅ⲡϫⲟⲉⲓⲥ ⲉϥⲥⲟⲃⲧⲉ ⲛ̅ⲛⲉⲉⲓⲟⲩⲗ. ⲁⲩⲱ ϥⲛⲁϭⲱⲗⲡ̅ ⲉⲃⲟⲗ ⲛ̅ⲙ̅ⲙⲁⲛ̅ϣⲏⲛ. ⲟⲩⲟⲛ ⲛⲓⲙ ⲉⲧϩⲙ̅
  ⲡⲉϥⲣ̅ⲡⲉ ϫⲱ ⲙ̅ⲡⲉϥⲉⲟⲟⲩ. <span style="color:#b00e23">(ⲓ̅)</span> ϣⲁⲣⲉ ⲡϫⲟⲉⲓⲥ
  ⲉⲓⲛⲉ ⲙ̅ⲡⲕⲁⲧⲁⲕⲗⲩⲥⲙⲟⲥ ⲁⲩⲱ ⲛϥ̅ⲧⲣⲉϥϩⲙⲟⲟⲥ. ϫⲉ ⲡϫⲟⲉⲓⲥ ⲛⲁⲣ̅ⲣⲟ ϣⲁ ⲉⲛⲉϩ ⲡϫⲟⲉⲓⲥ ⲛⲁϯϭⲟⲙ
  ⲙ̅ⲡⲉϥⲗⲁⲟⲥ ⲡϫⲟⲉⲓⲥ ⲛⲁⲥⲙⲟⲩ ⲉⲡⲉϥⲗⲁⲟⲥ ϩⲛ̅ ⲟⲩⲉⲓⲣⲏⲛⲏ:
  <h3 id="psalms29">29</h3>ⲕ̅ⲑ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲙ̅ϫⲓⲁⲉⲓⲕ ⲙ̅ⲡⲏⲓ
  ⲛ̅ⲇⲁⲩⲉⲓⲇ. <span style="color:#b00e23">(ⲁ̅)</span> ϯⲛⲁϫⲁⲥⲧⲓ ⲡϫⲟⲉⲓⲥ ϫⲉ ⲁⲕϣⲟⲡⲧ̅
  ⲉⲣⲟⲕ. ⲁⲩⲱ ⲙ̅ⲡⲕⲉⲩⲫⲣⲁⲛⲉ ⲛ̅ⲛⲁϫⲁϫⲉ ⲉϫⲱⲓ <span style="color:#b00e23">(ⲃ̅)</span>
  ⲡϫⲟⲉⲓⲥ ⲡⲁⲛⲟⲩⲧⲉ ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲁⲕⲧⲁⲗϭⲟⲓ. <span style=
  "color:#b00e23">(ⲅ̅)</span> ⲡϫⲟⲉⲓⲥ ⲁⲕⲛ̅ ⲧⲁⲯⲩⲭⲏ ⲉϩⲣⲁⲓ ϩⲛ̅ ⲁⲙⲛ̅ⲧⲉ. ⲁⲕⲧⲟⲩϫⲟⲓ
  ⲉⲃⲟⲗ ϩⲛ̅ ⲛⲉⲧⲃⲏⲕ ⲉⲡⲉⲥⲏⲧ ⲉⲡϣⲱⲓ <span style="color:#b00e23">(ⲇ̅)</span> ⲯⲁⲗⲗⲉⲓ
  ⲉⲡϫⲟⲉⲓⲥ ⲛⲉϥⲡⲉⲧⲟⲩⲁⲁⲃ. ⲛ̅ⲧⲉⲧⲛ̅ⲟⲩⲱⲛϩ ⲉⲃⲟⲗ ⲙ̅ⲡⲣ̅ⲡⲙⲉⲉⲩⲉ ⲙ̅ⲡⲉϥⲟⲩⲟⲡ. <span style=
  "color:#b00e23">(ⲉ̅)</span> ϫⲉ ⲟⲩⲛ ⲟⲩⲟⲣⲅⲏ ϩⲙ̅ ⲡⲉϥϭⲱⲛⲧ̅ ⲁⲩⲱ ⲟⲩⲱⲛϩ̅ ϩⲙ̅
  ⲡⲉϥⲟⲩⲱϣ. ⲡⲣⲓⲙⲉ ⲛⲁϣⲱⲡⲉ ⲉⲣⲟⲩϩⲉ ⲛ̅ⲧⲉ ⲡⲧⲉⲗⲏⲗ ϣⲱⲡⲉ ⲉϩⲧⲟⲟⲩⲉ. <span style=
  "color:#b00e23">(ⲋ̅)</span> ⲁⲛⲟⲕ ⲇⲉ ⲁⲓϫⲟⲟⲥ ϩⲙ̅ ⲡⲁⲟⲩⲱⲱⲗⲉ ϫⲉ ⲛ̅ϯⲛⲁⲕⲓⲙ ⲁⲛ ϣⲁ
  ⲉⲛⲉϩ. <span style="color:#b00e23">(ⲍ̅)</span> ⲡϫⲟⲉⲓⲥ ϩⲙ̅ ⲡⲉⲕⲟⲩⲱϣ ⲁⲕϯ ⲛ̅ⲟⲩϭⲟⲙ
  ⲉⲡⲁⲥⲁⲁ ⲁⲕⲕⲧⲉ ⲡⲉⲕϩⲟ ⲇⲉ ⲉⲃⲟⲗ ⲁⲓϣⲱⲡⲉ ⲉⲓϣⲧⲣ̅ⲧⲱⲣ. <span style=
  "color:#b00e23">(ⲏ̅)</span> ⲉⲓⲛⲁϫⲓϣⲕⲁⲕ ⲉϩⲣⲁⲓ ⲡϫⲟⲉⲓⲥ ⲧⲁⲥⲟⲡⲥ̅ ⲙ̅ⲡⲁⲛⲟⲩⲧⲉ
  <span style="color:#b00e23">(ⲑ̅)</span> ⲟⲩ ⲡⲉ ⲡϩⲏⲩ ⲙ̅ⲡⲁⲥⲛⲟϥ ϩⲙ̅ ⲡⲧⲣⲁⲃⲱⲕ
  ⲉⲡⲉⲥⲏⲧ ⲉⲡⲧⲁⲕⲟ. ⲙⲏ ⲉⲣⲉ ⲡⲉⲭⲟⲩⲥ ⲛⲁⲉⲝⲟⲙⲟⲗⲟⲅⲉⲓ ⲛⲁⲕ ⲙⲏ ⲉϥⲛⲁϫⲱ ⲛ̅ⲧⲉⲕⲙⲉ. <span style=
  "color:#b00e23">(ⲓ̅)</span> ⲁ ⲡϫⲟⲉⲓⲥ ⲥⲱⲧⲙ̅ ⲁϥⲛⲁ ⲛⲁⲓ ⲁ ⲡϫⲟⲉⲓⲥ ϣⲱⲡⲉ ⲛⲁⲓ
  ⲛ̅ⲃⲟⲏⲑⲟⲥ. <span style="color:#b00e23">(ⲓ̅ⲁ̅)</span> ⲁϥⲕⲧⲉ ⲡⲁⲛⲉϩⲡⲉ ⲛⲁⲓ ⲉⲩⲣⲁϣⲉ.
  ⲁⲕⲡⲉϩ ⲧⲁϭⲟⲟⲩⲛⲉ ⲁⲕⲙⲟⲣⲧ ⲛ̅ⲟⲩⲟⲩⲛⲟϥ. <span style="color:#b00e23">(ⲓ̅ⲃ̅)</span> ϫⲉ
  ⲉⲣⲉ ⲧⲁⲟⲩⲛⲁⲙ ⲥⲙⲟⲩ ⲉⲣⲟⲕ ⲛ̅ⲧⲁⲧⲙ̅ⲙ̅ⲕⲁϩ ⲛ̅ϩⲏⲧ. ⲡϫⲟⲉⲓⲥ ⲡⲁⲛⲟⲩⲧⲉ ϯⲛⲁⲉⲝⲟⲙⲟⲗⲟⲅⲉⲓ ⲛⲁⲕ ϣⲁ
  ⲉⲛⲉϩ:
  <h3 id="psalms30">30</h3>ⲗ̅. ⲉⲡϫⲱⲕ ⲉⲃⲟⲗ ⲙ̅ⲡⲉⲯⲁⲗⲙⲟⲥ ⲛⲇⲁⲩⲉⲓⲇ ⲛ̅ⲧⲉ ⲡⲡⲱϣⲥ̅.
  <span style="color:#b00e23">(ⲁ̅)</span> ⲁⲓⲕⲁ ϩⲧⲏⲓ ⲉⲣⲟⲕ ⲡϫⲟⲉⲓⲥ ⲙ̅ⲡⲣ̅ⲧⲣⲁϫⲓϣⲓⲡⲉ
  ϣⲁ ⲉⲛⲉϩ. ⲛⲁϩⲙⲉⲧ ⲛⲅ̅ⲧⲟⲩϫⲟⲓ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲃ̅)</span> ⲣⲓⲕⲉ ⲙ̅ⲡⲉⲕⲙⲁⲁϫⲉ ⲉⲣⲟⲓ ⲛⲅ̅ϭⲉⲡⲏ ⲉⲧⲟⲩϫⲟⲓ. ϣⲱⲡⲉ ⲛⲁⲓ
  ⲉⲩⲛⲟⲩⲧⲉ ⲛ̅ⲛⲁϣⲧⲉ. ⲁⲩⲱ ⲟⲩⲏⲓ ⲉⲙⲁⲙ̅ⲡⲱⲧ ⲉⲧⲟⲩϫⲟⲓ: <span style=
  "color:#b00e23">(ⲅ̅)</span> ϫⲉ ⲛ̅ⲧⲟⲕ ⲡⲉ ⲡⲁⲧⲁϫⲣⲟ ⲁⲩⲱ ⲡⲁⲙⲁⲙ̅ⲡⲱⲧ. ⲉⲧⲃⲉ ⲡⲉⲕⲣⲁⲛ
  ⲕⲛⲁϫⲓⲙⲟⲉⲓⲧ ϩⲏⲧ ⲁⲩⲱ ⲛⲅ̅ⲥⲁⲛⲟⲩϣⲧ̅. <span style="color:#b00e23">(ⲇ̅)</span>
  ⲕⲛⲁⲛⲧ̅ ⲉⲃⲟⲗ ϩⲛ̅ ⲧⲉⲓϭⲟⲣϭⲥ̅ ⲉⲛⲧⲁⲩϩⲟⲡⲥ̅ ⲉⲣⲟⲓ. ϫⲉ ⲛ̅ⲧⲟⲕ ⲡⲉ ⲧⲁⲛⲁϣⲧⲉ. <span style=
  "color:#b00e23">(ⲉ̅)</span> ϯⲛⲁϭⲟⲓⲗⲉ ⲙ̅ⲡⲁⲡⲛⲁ ⲉⲛⲉⲕϭⲓϫ. ⲁⲕⲥⲱⲧⲉ ⲙ̅ⲙⲟⲓ ⲡϫⲟⲉⲓⲥ
  ⲡⲛⲟⲩⲧⲉ ⲛ̅ⲧⲙⲉ. <span style="color:#b00e23">(ⲋ̅)</span> ⲁⲕⲙⲉⲥⲧⲉ ⲛⲉⲧϩⲁⲣⲉϩ
  ⲉⲙⲡⲉⲧϣⲟⲩⲉⲓⲧ ⲉⲡϫⲓⲛϫⲏ. ⲁⲛⲟⲕ ⲇⲉ ⲁⲓⲕⲁ ϩⲧⲏⲓ ⲉⲡϫⲟⲉⲓⲥ <span style=
  "color:#b00e23">(ⲍ̅)</span> ϯⲛⲁⲧⲉⲗⲏⲗ ⲧⲁⲉⲩⲫⲣⲁⲛⲉ ⲉϫⲙ̅ ⲡⲉⲕⲛⲁ ϫⲉ ⲛ̅ⲧⲟⲕ ⲁⲕϭⲱϣⲧ̅
  ⲉϫⲙ̅ ⲡⲁⲑⲃ̅ⲃⲓⲟ. ⲁⲩⲱ ⲁⲕⲧⲟⲩϫⲉ ⲧⲁⲯⲩⲭⲏ ⲉⲃⲟⲗ ϩⲛ̅ ⲛⲁⲁⲛⲁⲅⲕⲏ. <span style=
  "color:#b00e23">(ⲏ̅)</span> ⲁⲩⲱ ⲙ̅ⲡⲕ̅ⲧⲁⲁⲧⲉ ⲉⲧⲟⲟⲧϥ̅ ⲙ̅ⲡϫⲁϫⲉ. ⲁⲕⲧⲁϩⲉ ⲛⲁⲟⲩⲉⲣⲏⲧⲉ
  ⲉⲣⲁⲧⲟⲩ ϩⲛ̅ ⲟⲩⲟⲩⲟⲥⲧⲛ̅. <span style="color:#b00e23">(ⲑ̅)</span> ⲛⲁ ⲛⲁⲓ ⲡϫⲟⲉⲓⲥ
  ϫⲉ ϯⲑⲗⲓⲃⲉ. ⲁ ⲡⲁⲃⲁⲗ ϣⲧⲟⲣⲧⲣ̅ ϩⲙ̅ ⲡⲉⲕϭⲱⲛⲧ̅. ⲁⲩⲱ ⲧⲁⲯⲩⲭⲏ ⲙⲛ̅ ϩⲏⲧⲧ <span style=
  "color:#b00e23">(ⲓ̅)</span> ⲁ ⲡⲁⲁϩⲉ ⲱϫⲛ̅ ϩⲛ̅ ⲟⲩⲙ̅ⲕⲁϩ ⲛ̅ϩⲏⲧ. ⲁⲩⲱ ⲛⲁⲣⲙ̅ⲡⲟⲟⲩⲉ
  ϩⲛ̅ ϩⲉⲛⲁϣⲁϩⲟⲙ. ⲁ ⲧⲁϭⲟⲙ ϭⲃ̅ⲃⲉ ϩⲛ̅ ⲟⲩⲙⲛ̅ⲧϩⲏⲕⲉ. ⲁⲩⲱ ⲁⲩϣⲧⲟⲣⲧⲣ̅ ⲛ̅ϭⲓ ⲛⲁⲕⲉⲉⲥ.
  <span style="color:#b00e23">(ⲓ̅ⲁ̅)</span> ⲁⲓϣⲱⲡⲉ ⲛ̅ⲛⲟϭⲛⲉϭ ⲡⲁⲣⲁ ⲛⲁϫⲁϫⲉ ⲧⲏⲣⲟⲩ.
  ⲁⲩⲱ ⲛ̅ⲛⲉⲧϩⲓⲧⲟⲩⲱⲓ ⲉⲙⲁⲧⲉ ⲁⲩⲱ ⲛ̅ϩⲟⲧⲉ ⲛ̅ⲛⲉⲧⲥⲟⲟⲩⲛ ⲙ̅ⲙⲟⲓ. ⲛⲉⲧⲛⲁⲩ ⲉⲣⲟⲓ ⲁⲩⲟⲩⲉ ⲛ̅ⲥⲁⲃⲟⲗ
  ⲙ̅ⲙⲟⲓ. <span style="color:#b00e23">(ⲓ̅ⲃ̅)</span> ϫⲉ ⲁⲩⲣ̅ⲡⲱⲃϣ̅ ϩⲛ̅ ⲛⲉⲩϩⲏⲧ ⲛ̅ⲑⲉ
  ⲛ̅ⲛⲓⲕⲱⲱⲥ. ⲁⲓⲣ̅ ⲑⲉ ⲛ̅ⲟⲩϩⲛⲁⲁⲩ ⲉⲁϥⲥⲱⲣⲙ̅ <span style=
  "color:#b00e23">(ⲓ̅ⲅ̅)</span> ϫⲉ ⲁⲓⲥⲱⲧⲙ̅ ⲉⲡⲥⲱϣϥ̅ ⲛ̅ϩⲁϩ ⲉⲩⲟⲩⲏϩ ϩⲙ̅ ⲡⲁⲕⲱⲧⲉ. ϩⲙ̅
  ⲡⲧⲣⲉⲩⲥⲱⲟⲩϩ ϩⲓⲟⲩⲥⲟⲡ ⲉⲣⲟⲓ. ⲁⲩϣⲟϫⲛⲉ ⲉϫⲛ̅ ⲧⲁⲯⲩⲭⲏ. <span style=
  "color:#b00e23">(ⲓ̅ⲇ̅)</span> ⲁⲛⲟⲕ ⲇⲉ ⲁⲓⲕⲁ ϩⲧⲏⲓ ⲉⲣⲟⲕ ⲡϫⲟⲉⲓⲥ. ⲁⲓϫⲟⲟⲥ ϫⲉ ⲛ̅ⲧⲟⲕ
  ⲡⲉ ⲡⲁⲛⲟⲩⲧⲉ. <span style="color:#b00e23">(ⲓ̅ⲉ̅)</span> ⲉⲣⲉ ⲛⲁⲕⲗⲏⲣⲟⲥ ϩⲛ̅
  ⲛⲉⲕϭⲓϫ. ⲙⲁⲧⲟⲩϫⲟⲓ ⲉⲧϭⲓϫ ⲛ̅ⲛⲁϫⲁϫⲉ ⲙⲛ̅ ⲛⲉⲧⲡⲏⲧ ⲛ̅ⲥⲱⲓ. <span style=
  "color:#b00e23">(ⲓ̅ⲋ̅)</span> ⲟⲩⲉⲛϩ ⲡⲉⲕϩⲟ ⲉⲃⲟⲗ ⲉϫⲙ̅ ⲡⲉⲕϩⲙ̅ϩⲁⲗ. ⲙⲁⲧⲟⲩϫⲟⲓ ϩⲙ̅
  ⲡⲉⲕⲛⲁ ⲡϫⲟⲓ̈ⲥ. <span style="color:#b00e23">(ⲓ̅ⲍ̅)</span> ⲙ̅ⲡⲣ̅ⲧⲣⲁϫⲓϣⲓⲡⲉ ϫⲉ
  ⲁⲓⲱϣ ⲉϩⲣⲁⲓ ⲉⲣⲟⲕ. ⲉⲩⲉϫⲓϣⲓⲡⲉ ⲛ̅ϭⲓ ⲛ̅ⲁⲥⲉⲃⲏⲥ ⲁⲩⲱ ⲛ̅ⲥⲉϫⲓⲧⲟⲩ ⲉⲁⲙⲛ̅ⲧⲉ. <span style=
  "color:#b00e23">(ⲓ̅ⲏ̅)</span> ⲙⲁⲣⲟⲩⲣ̅ ⲙ̅ⲡⲟ ⲛ̅ϭⲓ ⲛⲉⲥⲡⲟⲧⲟⲩ ⲛ̅ⲕⲣⲟϥ. ⲛⲉⲧϫⲱ
  ⲛ̅ⲟⲩⲁⲛⲟⲙⲓⲁ ⲉϩⲟⲩⲛ ⲉⲡⲇⲓⲕⲁⲓⲟⲥ ϩⲛ ⲟⲩⲙⲛ̅ⲧϫⲁⲥⲓϩⲏⲧ ⲙⲛ̅ ⲟⲩⲥⲱϣϥ̅. <span style=
  "color:#b00e23">(ⲓ̅ⲑ̅)</span> ϫⲉ ⲛⲁϣⲉ ⲡⲁϣⲁⲓ ⲛ̅ⲧⲉⲕⲙⲛ̅ⲧⲭⲣⲏⲥⲧⲟⲥ ⲡϫⲟⲉⲓⲥ ⲧⲁⲓ
  ⲉⲛⲧⲁⲕϩⲟⲡⲥ̅ ⲛ̅ⲛⲉⲧⲣ̅ϩⲟⲧⲉ ϩⲏⲧⲕ̅ ⲁⲕⲧⲟϣⲥ̅ ⲛ̅ⲛⲉⲧϩⲉⲗⲡⲓⲍⲉ ⲉⲣⲟⲕ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ϣⲏⲣⲉ
  ⲛ̅ⲛ̅ⲣⲱⲙⲉ. <span style="color:#b00e23">(ⲕ̅)</span> ⲕⲛⲁϩⲟⲡⲟⲩ ϩⲙ̅ ⲡⲡⲉⲑⲏⲡ ⲙ̅ⲡⲉⲕϩⲟ
  ⲉⲡⲉϣⲧⲟⲣⲧⲣ̅ ⲛ̅ⲛ̅ⲣⲱⲙⲉ. ⲕⲛⲁⲣ̅ϩⲁⲓⲃⲉⲥ ⲉⲣⲟⲟⲩ ϩⲛ ⲟⲩϩⲁⲓⲃⲉⲥ ⲉⲡⲟⲩⲱϩⲙ̅ ⲛ̅ϩⲉⲛⲗⲁⲥ.
  <span style="color:#b00e23">(ⲕ̅ⲁ̅)</span> ⲡϫⲟⲉⲓⲥ ⲥⲙⲁⲙⲁⲁⲧ ϫⲉ ⲁϥϯⲉⲟⲟⲩ ⲙ̅ⲡⲉϥⲛⲁ
  ⲉϩⲣⲁⲓ ⲉϫⲱⲓ ϩⲛ̅ ⲟⲩⲡⲟⲗⲓⲥ ⲉⲥⲧⲁϫⲣⲏⲩ. <span style="color:#b00e23">(ⲕ̅ⲃ̅)</span>
  ⲁⲛⲟⲕ ⲇⲉ ⲁⲓϫⲟⲟⲥ ϩⲛ̅ ⲧⲁⲉⲕⲥⲧⲁⲥⲓⲥ ϫⲉ ⲙⲉϣⲁⲕⲁⲓϩⲉ ⲉⲃⲟⲗ ⲛ̅ⲛⲁϩⲣⲛ̅ ⲛⲉⲕⲃⲁⲗ. ⲉⲧⲃⲉ ⲡⲁⲓ
  ⲁⲕⲥⲱⲧⲙ̅ ⲉⲡⲉⲥϩⲣⲟⲟⲩ ⲙ̅ⲡⲁⲥⲟⲡⲥ̅ ϩⲙ ⲡⲧⲣⲁⲱϣ ⲉϩⲣⲁⲓ ⲟⲩⲃⲏⲕ. <span style=
  "color:#b00e23">(ⲕ̅ⲅ̅)</span> ⲙⲉⲣⲉ ⲡϫⲟⲉⲓⲥ ⲛⲉϥⲡⲉⲧⲟⲩⲁⲁⲃ ⲧⲏⲣⲟⲩ. ϫⲉ ⲉⲣⲉ ⲡϫⲟⲉⲓⲥ
  ϣⲓⲛⲉ ⲛ̅ⲥⲁ ⲙ̅ⲙⲛ̅ⲧⲙⲉ ⲁⲩⲱ ϥⲛⲁⲧⲟⲩⲉⲓⲟ ⲛ̅ⲛⲉⲧϫⲟⲥⲉ ⲛ̅ϩⲏⲧ ⲉⲙⲁⲧⲉ. <span style=
  "color:#b00e23">(ⲕ̅ⲇ̅)</span> ϫⲣⲟ ⲛ̅ⲧⲉ ⲡⲉⲧⲛ̅ϩⲏⲧ ϭⲙ̅ϭⲟⲙ ⲟⲩⲟⲛ ⲛⲓⲙ ⲉⲧϩⲉⲗⲡⲓⲍⲉ
  ⲉⲡⲁϫⲟⲉⲓⲥ:
  <h3 id="psalms31">31</h3>ⲗ̅ⲁ̅. ⲡⲁ ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲛⲁⲓⲁⲧⲟⲩ ⲛ̅ⲛⲉⲛⲧⲁⲩⲕⲱ ⲉⲃⲟⲗ. ⲛ̅ⲛⲉⲩⲁⲛⲟⲙⲓⲁ. ⲙⲛ̅
  ⲛⲉⲛⲧⲁⲩϩⲱⲃⲥ̅ ⲉⲃⲟⲗ ⲉϫⲛ̅ ⲛⲉⲩⲛⲟⲃⲉ. <span style="color:#b00e23">(ⲃ̅)</span>
  ⲛⲁⲓⲁⲧϥ̅ ⲙ̅ⲡⲣⲱⲙⲉ ⲉⲧⲉ ⲙ̅ⲡϫⲟⲉⲓⲥ ⲛⲁⲉⲣ̅ⲛⲟⲃⲉ ⲉⲣⲟϥ ⲁⲛ. ⲟⲩⲇⲉ ⲉⲙⲛ̅ⲕⲣⲟϥ ϩⲛ̅ ⲧⲉϥⲧⲁⲡⲣⲟ.
  <span style="color:#b00e23">(ⲅ̅)</span> ⲁⲓⲕⲁ ⲣⲱⲓ ϫⲉ ⲁ ⲛⲁⲕⲉⲉⲥ ⲣⲁⲥ ϩⲙ̅
  ⲡⲧⲣⲁϫⲓϣⲕⲁⲕ ⲉⲃⲟⲗ ⲙ̅ⲡⲉϩⲟⲟⲩ ⲧⲏⲣϥ̅. <span style="color:#b00e23">(ⲇ̅)</span> ϫⲉ
  ϩⲙ̅ ⲡⲉϩⲟⲟⲩ ⲙⲛ̅ ⲧⲉⲩϣⲏ ⲁ ⲧⲉⲕϭⲓϫ ϩⲣⲟϣ ⲉϩⲣⲁⲓ ⲉϫⲱⲓ ⲁⲓⲕⲧⲟⲓ ⲉⲩⲧⲁⲗⲁⲓⲡⲱⲣⲓⲁ ϩⲙ̅
  ⲡⲧⲣⲁⲧⲱⲗⲥ̅ ⲛ̅ⲑⲉ ⲛ̅ⲛⲓϣⲟⲛⲧⲉ. ⲇⲓⲁⲯⲁⲗⲙⲁ. <span style="color:#b00e23">(ⲉ̅)</span>
  ⲁⲓϫⲱ ⲙ̅ⲡⲁⲛⲟⲃⲉ ⲙ̅ⲡⲓϩⲉⲡ ⲧⲁⲁⲛⲟⲙⲓⲁ. ⲁⲓϫⲟⲟⲥ ϫⲉ ϯⲛⲁϫⲉ ⲡⲁⲛⲟⲃⲉ ⲉⲧϯ ⲟⲩⲃⲏⲓ ⲉⲡϫⲟⲉⲓⲥ. ⲁⲩⲱ
  ⲛ̅ⲧⲟⲕ ⲡⲉⲧⲛⲁⲕⲱ ⲉⲃⲟⲗ ⲛ̅ⲧⲙⲛ̅ⲧϣⲁϥⲧⲉ ⲙ̅ⲡⲁϩⲏⲧ ⲇⲓⲁⲯⲁⲗⲙⲁ. <span style=
  "color:#b00e23">(ⲋ̅)</span> ⲉⲣⲉ ⲟⲩⲟⲛ ⲛⲓⲙ ⲉⲧⲟⲩⲁⲁⲃ ⲛⲁϣⲗⲏⲗ ⲉⲣⲟⲕ ϩⲁ ⲧⲁⲓ
  ⲙ̅ⲡⲉⲟⲩⲟⲉⲓϣ ⲉⲧⲥⲃ̅ⲧⲱⲧ. ⲡⲗⲏⲛ ϩⲛ̅ ⲟⲩⲕⲁⲧⲁⲕⲗⲩⲥⲙⲟⲥ ⲙ̅ⲙⲟⲟⲩ ⲉⲛⲁϣⲱϥ ⲛ̅ⲥⲉⲛⲁϣϩⲱⲛ ⲉⲣⲟϥ ⲁⲛ.
  <span style="color:#b00e23">(ⲍ̅)</span> ⲛ̅ⲧⲟⲕ ⲡⲉ ⲡⲁⲙⲁⲙ̅ⲡⲱⲧ ⲉⲃⲟⲗ ϩⲛ̅ ⲧⲉⲑⲗⲓⲯⲓⲥ
  ⲉⲧⲕⲱⲧⲉ ⲉⲣⲟⲓ ⲡⲁⲧⲉⲗⲏⲗ ⲥⲟⲧⲧ̅ ⲉⲃⲟⲗ ϩⲛ̅ ⲛⲉⲧϩⲙ̅ ⲡⲁⲕⲱⲧⲉ. ⲇⲓⲁⲯⲁⲗⲙⲁ. <span style=
  "color:#b00e23">(ⲏ̅)</span> ϯⲛⲁⲧⲁⲙⲟⲕ ⲛ̅ⲧⲁⲧⲥⲁⲃⲟⲕ ⲉⲧⲉϩⲓⲏ ⲉⲧⲕ̅ⲛⲁⲃⲱⲕ ⲛ̅ϩⲏⲧⲥ̅.
  ϯⲛⲁⲧⲁϫⲣⲉ ⲛⲁⲃⲁⲗ ⲉϩⲣⲁⲓ ⲉϫⲱⲕ <span style="color:#b00e23">(ⲑ̅)</span> ⲙ̅ⲡⲣ̅ⲣ̅ ⲑⲉ
  ⲛ̅ⲛⲓϩⲧⲟ ⲙⲛ̅ ⲛⲓⲙⲁⲥ ⲡⲟⲣⲕ̅ ⲉⲧⲉ ⲙⲛ̅ⲧⲟⲩ ⲙⲛ̅ⲧⲥⲁⲃⲉ. ⲥⲱⲕ ⲛ̅ⲛⲟⲩⲟⲟϭⲉ ⲛ̅ⲛⲉⲧⲉ ⲛ̅ⲥⲉϩⲱⲛ
  ⲉⲣⲟⲕ ⲁⲛ ϩⲛ̅ ⲟⲩⲭⲁⲗⲓⲛⲟⲥ ⲙⲛ̅ ⲟⲩϣⲧⲟϥ. <span style="color:#b00e23">(ⲓ̅)</span> ϩⲁϩ
  ⲛ̅ⲉⲙⲙⲁⲥⲧⲓⲝ ⲙ̅ⲡⲣⲉϥⲣ̅ⲛⲟⲃⲉ ⲡⲛⲁ ⲇⲉ ⲛⲁⲕⲱⲧⲉ ⲉⲛⲉⲧϩⲉⲗⲡⲓⲍⲉ ⲉⲡϫⲟⲉⲓⲥ. ⲛ̅ⲇⲓⲕⲁⲓⲟⲥ ⲉⲩⲫⲣⲁⲛⲉ
  ⲉϫⲙ̅ ⲡϫⲟⲉⲓⲥ ⲛ̅ⲧⲉⲧⲛ̅ⲧⲉⲗⲏⲗ. ⲛ̅ⲧⲉⲧⲛ̅ϣⲟⲩϣⲟⲩ ⲙ̅ⲙⲱⲧⲛ ⲧⲏⲣⲧⲛ̅ ⲛⲉⲧⲥⲟⲩⲧⲱⲛ ϩⲙ̅ ⲡⲉⲩϩⲏⲧ.
  <h3 id="psalms32">32</h3>ⲗ̅ⲃ̅. ⲉⲇⲁⲩⲉⲓⲇ <span style=
  "color:#b00e23">(ⲁ̅)</span> ⲛ̅ⲇⲓⲕⲁⲓⲟⲥ ⲧⲉⲗⲏⲗ ⲙ̅ⲡϫⲟⲉⲓⲥ. ⲉⲣⲉ ⲡⲉⲥⲙⲟⲩ ⲡⲣⲉⲡⲉⲓ
  ⲛ̅ⲛⲉⲧⲥⲟⲩⲧⲱⲛ <span style="color:#b00e23">(ⲃ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ϩⲛ̅
  ⲟⲩⲕⲓⲑⲁⲣⲁ. ⲯⲁⲗⲗⲉⲓ ⲉⲣⲟϥ ϩⲛ̅ ⲟⲩⲯⲁⲗⲧⲏⲣⲓⲟⲛ ⲙ̅ⲙⲏⲧ ⲛ̅ⲕⲁⲡ. ϫⲱ ⲉⲣⲟϥ ⲛ̅ⲟⲩϫⲱ ⲛ̅ⲃⲣ̅ⲣⲉ
  <span style="color:#b00e23">(ⲅ̅)</span> ⲯⲁⲗⲗⲉⲓ ⲉⲣⲟϥ ⲕⲁⲗⲱⲥ ϩⲛ̅ ⲟⲩⲗⲟⲩⲗⲁⲓ.
  <span style="color:#b00e23">(ⲇ̅)</span> ϫⲉ ⲡϣⲁϫⲉ ⲙ̅ⲡϫⲟⲉⲓⲥ ⲥⲟⲩⲧⲱⲛ. ⲁⲩⲱ
  ⲛⲉϥϩⲃⲏⲩⲉ ⲧⲏⲣⲟⲩ ϣⲟⲟⲡ ϩⲛ̅ ⲟⲩⲡⲓⲥⲧⲓⲥ. <span style="color:#b00e23">(ⲉ̅)</span> ϥⲙⲉ
  ⲛ̅ⲧⲙⲛ̅ⲧⲛⲁ ⲙⲛ̅ ⲡϩⲁⲡ ⲡⲕⲁϩ ⲧⲏⲣϥ̅ ⲙⲉϩ ⲙ̅ⲡⲛⲁ ⲙ̅ⲡϫⲟⲓ̈ⲥ. <span style=
  "color:#b00e23">(ⲋ̅)</span> ⲁⲩⲱ ϩⲙ̅ ⲡⲉϥϣⲁϫⲉ ⲛ̅ⲧⲁ ⲙⲡⲏⲟⲩ ⲉⲧⲁϫⲣⲟ. ⲁⲩⲱ ⲛⲉⲩϭⲟⲙ
  ⲧⲏⲣⲟⲩ ϩⲙ̅ ⲡⲉⲡⲛⲁ ⲛ̅ⲣⲱϥ. <span style="color:#b00e23">(ⲍ̅)</span> ⲡⲉⲧⲥⲱⲟⲩϩ
  ⲛ̅ⲙ̅ⲙⲟⲟⲩ ⲛ̅ⲑⲁⲗⲁⲥⲥⲁ ⲛ̅ⲑⲉ ⲛ̅ⲛⲓⲁⲥⲕⲟⲥ. ⲡⲉⲛⲧⲁϥⲕⲱ ⲛ̅ⲛ̅ⲛⲟⲩⲛ ϩⲛ̅ ⲛⲉⲩⲁϩⲱⲱⲣ.
  <span style="color:#b00e23">(ⲏ̅)</span> ⲙⲁⲣⲉ ⲡⲓⲕⲁϩ ⲧⲏⲣϥ̅ ⲣ̅ϩⲟⲧⲉ ϩⲏⲧϥ̅
  ⲙ̅ⲡϫⲟⲉⲓⲥ. ⲙⲁⲣⲉ ⲙⲁ ⲛⲓⲙ ⲥⲧⲱⲧ ϩⲏⲧϥ̅ ⲙⲛ̅ ⲟⲩⲟⲛ ⲛⲓⲙ ⲉⲧⲟⲩⲏϩ ⲛ̅ϩⲏⲧⲟⲩ. <span style=
  "color:#b00e23">(ⲑ̅)</span> ϫⲉ ⲛ̅ⲧⲟϥ ⲡⲉⲛⲧⲁϥϫⲟⲟⲥ ⲁⲩϣⲱⲡⲉ. ⲛ̅ⲧⲟϥ ⲡⲉⲛⲧⲁϥϩⲱⲛ ⲁⲩⲱ
  ⲁⲩⲥⲱⲛⲧ̅. <span style="color:#b00e23">(ⲓ̅)</span> ⲡϫⲟⲉⲓⲥ ⲛⲁϫⲱⲱⲣⲉ ⲉⲃⲟⲗ ⲙ̅ⲡϣⲟϫⲛⲉ
  ⲛ̅ⲛ̅ϩⲉⲑⲛⲟⲥ. ϥⲛⲁⲁⲑⲉⲧⲉⲓ ⲛ̅ⲙ̅ⲙⲉⲉⲩⲉ ⲛ̅ⲛ̅ⲗⲁⲟⲥ. ⲁⲩⲱ ϥⲛⲁⲁⲑⲉⲧⲉⲓ ⲛ̅ⲛ̅ϣⲟϫⲛⲉ ⲛ̅ⲛ̅ⲁⲣⲭⲱⲛ.
  ⲡϣⲟϫⲛⲉ ⲛ̅ⲧⲟϥ ⲙ̅ⲡϫⲟⲉⲓⲥ ϣⲟⲟⲡ ϣⲁ ⲉⲛⲉϩ. <span style="color:#b00e23">(ⲓ̅ⲁ̅)</span>
  ⲙ̅ⲙⲉⲉⲩⲉ ⲙ̅ⲡⲉϥϩⲏⲧ ϫⲓⲛ ⲟⲩϫⲱⲙ ϣⲁ ⲟⲩϫⲱⲙ. <span style=
  "color:#b00e23">(ⲓ̅ⲃ̅)</span> ⲛⲁⲓⲁⲧϥ̅ ⲙ̅ⲡϩⲉⲑⲛⲟⲥ ⲉⲡϫⲟⲉⲓⲥ ⲡⲉ ⲡⲉϥⲛⲟⲩⲧⲉ. ⲡⲗⲁⲟⲥ
  ⲉⲛⲧⲁ ⲡϫⲟⲉⲓⲥ ⲥⲟⲧⲡϥ̅ ⲉⲩⲕⲗⲏⲣⲟⲛⲟⲙⲓⲁ ⲛⲁϥ. <span style=
  "color:#b00e23">(ⲓ̅ⲅ̅)</span> ⲁ ⲡϫⲟⲉⲓⲥ ϭⲱϣⲧ̅ ⲉⲃⲟⲗ ϩⲛ̅ ⲧⲡⲉ ⲉⲛⲁⲩ ⲉⲛ̅ϣⲏⲣⲉ ⲧⲏⲣⲟⲩ
  ⲛ̅ⲛ̅ⲣⲱⲙⲉ. <span style="color:#b00e23">(ⲓ̅ⲇ̅)</span> ⲉⲃⲟⲗ ϩⲙ̅ ⲡⲉϥⲙⲁⲛ̅ϣⲱⲡⲉ
  ⲉⲧⲥⲃ̅ⲧⲱⲧ ⲁϥϭⲱϣⲧ̅ ⲉϫⲛ̅ ⲛⲉⲧⲟⲩⲏϩ ⲧⲏⲣⲟⲩ ϩⲙ̅ ⲡⲕⲁϩ. <span style=
  "color:#b00e23">(ⲓ̅ⲉ̅)</span> ⲡⲉⲛⲧⲁϥⲡⲗⲁⲥⲥⲉ ⲙⲁⲩⲁⲁϥ ⲛ̅ⲛⲉⲩϩⲏⲧ ⲡⲉⲧⲉⲓⲙⲉ ⲉⲛⲉⲩϩⲃⲏⲩⲉ
  ⲧⲏⲣⲟⲩ <span style="color:#b00e23">(ⲓ̅ⲋ̅)</span> ⲙⲛ̅ ⲟⲩⲣ̅ⲣⲟ ⲛⲁⲟⲩϫⲁⲓ ⲉⲧⲃⲉ
  ⲧⲉϥⲛⲟϭ ⲛ̅ϭⲟⲙ. ⲁⲩⲱ ⲙⲛ ⲟⲩϫⲱⲱⲣⲉ ⲛⲁⲛⲟⲩϩⲙ̅ ϩⲙ̅ ⲡⲁϣⲁⲓ ⲛ̅ⲧⲉϥⲛⲟⲙⲧⲉ. <span style=
  "color:#b00e23">(ⲓ̅ⲍ̅)</span> ⲙⲛ̅ ⲟⲩϩⲧⲟ ⲛ̅ϩⲟⲧ ⲉⲩⲟⲩϫⲁⲓ. ⲛϥ̅ⲛⲁⲛⲟⲩϩⲙ̅ ⲁⲛ ϩⲙ̅
  ⲡⲁϣⲁⲓ ⲛ̅ⲧⲉϥϭⲟⲙ. <span style="color:#b00e23">(ⲓ̅ⲏ̅)</span> ⲉⲓⲥ ⲛ̅ⲃⲁⲗ ⲙ̅ⲡϫⲟⲉⲓⲥ
  ϭⲱϣⲧ̅ ⲉϫⲛ̅ ⲛⲉⲧⲣ̅ϩⲟⲧⲉ ϩⲏⲧϥ̅. ⲛⲉⲧⲕⲱ ⲛ̅ϩⲧⲏⲩ ⲉⲡⲉϥⲛⲁ <span style=
  "color:#b00e23">(ⲓ̅ⲑ̅)</span> ⲉⲧⲟⲩϫⲉ ⲛⲉⲩⲯⲩⲭⲏ ⲉⲃⲟⲗ ϩⲙ̅ ⲡⲙⲟⲩ. ⲁⲩⲱ ⲉⲥⲁⲛⲟⲩϣⲟⲩ ϩⲙ̅
  ⲡϩⲉⲃⲱⲱⲛ. <span style="color:#b00e23">(ⲕ̅)</span> ⲧⲉⲛⲯⲩⲭⲏ ⲛⲁϩⲩⲡⲟⲙⲉⲓⲛⲉ ⲉⲡϫⲟⲉⲓⲥ.
  ϫⲉ ⲡⲉⲛⲃⲟⲏⲑⲟⲥ ⲡⲉ ⲁⲩⲱ ⲧⲉⲛⲛⲁϣⲧⲉ ⲡⲉ. <span style="color:#b00e23">(ⲕ̅ⲁ̅)</span> ϫⲉ
  ⲉⲣⲉ ⲡⲉⲛϩⲏⲧ ⲛⲁⲉⲩⲫⲣⲁⲛⲉ ⲛ̅ϩⲏⲧϥ̅. ⲁⲩⲱ ⲛ̅ⲧⲁⲛⲛⲁϩⲧⲉ ϩⲙ̅ ⲡⲉϥⲣⲁⲛ ⲉⲧⲟⲩⲁⲁⲃ. <span style=
  "color:#b00e23">(ⲕ̅ⲃ̅)</span> ⲉⲣⲉ ⲡⲉⲕⲛⲁ ⲡϫⲟⲉⲓⲥ ϣⲱⲡⲉ ⲉϫⲱⲛ. ⲕⲁⲧⲁ ⲑⲉ
  ⲉⲛⲧⲁⲛϩⲉⲗⲡⲓⲍⲉ ⲉⲣⲟⲕ.
  <h3 id="psalms33">33</h3>ⲗ̅ⲅ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲛ̅ⲧⲉⲣⲉϥϣⲓⲃⲉ ⲙ̅ⲡⲉϥϩⲟ ⲙ̅ⲡⲉⲙ̅ⲧⲟ
  ⲉⲃⲟⲗ ⲛ̅ⲁⲭⲓⲙⲉⲗⲉⲭ ⲁϥⲕⲁⲁϥ ⲉⲃⲟⲗ ⲁϥⲃⲱⲕ. <span style="color:#b00e23">(ⲁ̅)</span>
  ϯⲛⲁⲥⲙⲟⲩ ⲉⲡϫⲟⲉⲓⲥ ⲛ̅ⲟⲩⲟⲉⲓϣ ⲛⲓⲙ. ⲛ̅ⲟⲩⲟⲉⲓϣ ⲛⲓⲙ ⲡⲉϥⲥⲙⲟⲩ ϩⲛ̅ ⲣⲱⲓ <span style=
  "color:#b00e23">(ⲃ̅)</span> ⲧⲁⲯⲩⲭⲏ ⲛⲁϫⲓⲧⲁⲉⲓⲟ ϩⲙ̅ ⲡϫⲟⲓ̈ⲥ. ⲙⲁⲣⲉ ⲛ̅ⲣⲙ̅ⲣⲁϣ ⲥⲱⲧⲙ̅
  ⲛ̅ⲥⲉⲟⲩⲛⲟϥ. <span style="color:#b00e23">(ⲅ̅)</span> ϫⲓⲥⲉ ⲛ̅ⲙ̅ⲙⲁⲓ ϩⲙ̅ ⲡϫⲟⲉⲓⲥ.
  ⲁⲩⲱ ⲛ̅ⲧⲉⲧⲛ̅ϫⲓⲥⲉ ⲙ̅ⲡⲉϥⲣⲁⲛ ϩⲓ ⲟⲩⲥⲟⲡ. <span style="color:#b00e23">(ⲇ̅)</span>
  ⲁⲛⲟⲕ ⲁⲓϣⲓⲛⲉ ⲛ̅ⲥⲁ ⲡϫⲟⲉⲓⲥ ⲁϥⲥⲱⲧⲙ̅ ⲉⲣⲟⲓ ⲁⲩⲱ ⲁϥⲧⲟⲩϫⲟⲓ ⲉⲃⲟⲗ ϩⲛ̅ ⲛⲁⲙⲁⲛ̅ϭⲟⲓⲗⲉ ⲧⲏⲣⲟⲩ.
  <span style="color:#b00e23">(ⲉ̅)</span> ϯ ⲡⲉⲧⲛ̅ⲑⲩⲟⲓ ⲉⲣⲟϥ ⲛ̅ⲧⲉⲧⲛ̅ⲣ̅ⲟⲩⲟⲉⲓⲛ ⲁⲩⲱ
  ⲛⲉⲧⲛ̅ϩⲟ ⲛ̅ⲛⲉⲩϫⲓϣⲓⲡⲉ <span style="color:#b00e23">(ⲋ̅)</span> ⲡⲁⲓ ⲡⲉ ⲡϩⲏⲕⲉ
  ⲛ̅ⲧⲁϥⲱϣ ⲉⲃⲟⲗ ⲁ ⲡϫⲟⲉⲓⲥ ⲥⲱⲧⲙ̅ ⲉⲣⲟϥ. ⲁⲩⲱ ⲁϥⲧⲟⲩϫⲟϥ ϩⲛ̅ ⲛⲉϥⲑⲗⲓⲯⲓⲥ ⲧⲏⲣⲟⲩ.
  <span style="color:#b00e23">(ⲍ̅)</span> ϣⲁⲣⲉ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲕⲱⲧⲉ
  ⲉⲛⲉⲧⲣ̅ϩⲟⲧⲉ ϩⲏⲧϥ̅ ⲛϥ̅ⲛⲁϩⲙⲟⲩ. <span style="color:#b00e23">(ⲏ̅)</span> ϫⲓϯⲡⲉ
  ⲛ̅ⲧⲉⲧⲛ̅ⲉⲓⲙⲉ ϫⲉ ⲡϫⲟⲉⲓⲥ ϩⲟⲗϭ̅. ⲛⲁⲓⲁⲧϥ̅ ⲙ̅ⲡⲣⲱⲙⲉ ⲉⲧⲛⲁϩⲉⲗⲡⲓⲍⲉ ⲉⲣⲟϥ. <span style=
  "color:#b00e23">(ⲑ̅)</span> ⲁⲣⲓϩⲟⲧⲉ ⲧⲏⲧϥ̅ ⲙ̅ⲡϫⲟⲉⲓⲥ ⲛⲉϥⲡⲉⲧⲟⲩⲁⲁⲃ. ϫⲉ ⲙⲛ̅ ϭⲣⲱϩ
  ϣⲟⲟⲡ ⲛ̅ⲛⲉⲧⲣ̅ϩⲟⲧⲉ ϩⲏⲧϥ̅. <span style="color:#b00e23">(ⲓ̅)</span> ⲁ ⲛ̅ⲣⲙ̅ⲙⲁⲟ
  ⲣ̅ϩⲏⲕⲉ ⲁⲩϩⲕⲟ. ⲛⲉⲧϣⲓⲛⲉ ⲇⲉ ⲛ̅ⲥⲁ ⲡϫⲟⲉⲓⲥ ⲛ̅ⲥⲉⲛⲁϣⲱⲱⲧ ⲁⲛ ⲛ̅ⲁⲅⲁⲑⲟⲛ ⲛⲓⲙ. ⲇⲓⲁⲯⲁⲗⲙⲁ
  <span style="color:#b00e23">(ⲓ̅ⲁ̅)</span> ⲁⲙⲏⲓⲧⲛ̅ ⲛⲁϣⲏⲣⲉ ⲛ̅ⲧⲉⲧⲛⲥⲱⲧⲙ̅ ⲉⲣⲟⲓ
  ⲧⲁϯⲥⲃⲱ ⲛⲏⲧⲛ̅ ⲛ̅ⲑⲟⲧⲉ ⲙ̅ⲡϫⲟⲉⲓⲥ. <span style="color:#b00e23">(ⲓ̅ⲃ̅)</span> ⲛⲓⲙ
  ⲡⲉ ⲡⲣⲱⲙⲉ ⲉⲧⲟⲩⲉϣ ⲡⲱⲛϩ̅ ⲉⲧⲙⲉ ⲛ̅ⲛⲁⲩ ⲉⲛⲉϩⲟⲟⲩ ⲉⲧⲛⲁⲛⲟⲩⲟⲩ. <span style=
  "color:#b00e23">(ⲓ̅ⲅ̅)</span> ⲙⲁⲧⲁⲗϭⲉ ⲡⲉⲕⲗⲁⲥ ⲉⲃⲟⲗ ϩⲙ̅ ⲙ̅ⲡⲉⲑⲟⲟⲩ. ⲁⲩⲱ ⲛⲉⲕⲥⲡⲟⲧⲟⲩ
  ⲉⲧⲙ̅ϫⲱ ⲛ̅ⲟⲩⲕⲣⲟϥ. <span style="color:#b00e23">(ⲓ̅ⲇ̅)</span> ⲣⲁⲕⲧⲕ̅ ⲉⲃⲟⲗ
  ⲙ̅ⲡⲡⲉⲑⲟⲟⲩ ⲛⲅ̅ⲉⲓⲣⲉ ⲙ̅ⲡⲡⲉⲧⲛⲁⲛⲟⲩϥ. ϣⲓⲛⲉ ⲛ̅ⲥⲁ ϯⲣⲏⲛⲏ ⲛⲅ̅ⲡⲱⲧ ⲛ̅ⲥⲱⲥ. <span style=
  "color:#b00e23">(ⲓ̅ⲉ̅)</span> ϫⲉ ⲉⲣⲉ ⲛ̅ⲃⲁⲗ ⲙ̅ⲡϫⲟⲉⲓⲥ ϭⲱϣⲧ̅ ⲉϫⲛ̅ ⲛ̅ⲇⲓⲕⲁⲓⲟⲥ. ⲁⲩⲱ
  ⲛⲉϥⲙⲁⲁϫⲉ ⲉⲩⲣⲟⲕⲉ ⲉⲡⲉⲩⲥⲟⲡⲥ. <span style="color:#b00e23">(ⲓ̅ⲋ̅)</span> ⲉⲣⲉ ⲡϩⲟ
  ⲇⲉ ⲙ̅ⲡϫⲟⲉⲓⲥ ϭⲱϣⲧ̅ ⲉϫⲛ̅ ⲛⲉⲧⲉⲓⲣⲉ ⲛ̅ⲙ̅ⲡⲉⲑⲟⲟⲩ. ⲉϥⲱⲧⲉ ⲙ̅ⲡⲉⲩⲣ̅ⲡⲙⲉⲉⲩⲉ ⲉⲃⲟⲗ ϩⲓϫⲙ̅
  ⲡⲕⲁϩ. <span style="color:#b00e23">(ⲓ̅ⲍ̅)</span> ⲁ ⲛⲇⲓⲕⲁⲓⲟⲥ ϫⲓϣⲕⲁⲕ ⲉⲃⲟⲗ ⲁ
  ⲡϫⲟⲉⲓⲥ ⲥⲱⲧⲙ̅ ⲉⲣⲟⲟⲩ. ⲁⲩⲱ ⲁϥⲧⲟⲩϫⲟⲟⲩ ϩⲛ̅ ⲛⲉⲩⲑⲗⲓⲯⲓⲥ ⲧⲏⲣⲟⲩ. <span style=
  "color:#b00e23">(ⲓ̅ⲏ̅)</span> ⲡϫⲟⲉⲓⲥ ϩⲏⲛ ⲉϩⲟⲩⲛ ⲉⲛⲉⲧⲟⲩⲟϣϥ ϩⲙ̅ ⲡⲉⲩϩⲏⲧ. ⲁⲩⲱ
  ϥⲛⲁⲧⲁⲛϩⲉ ⲛⲉⲧⲑⲃⲃⲓⲏⲩ ϩⲙ̅ ⲡⲉⲩⲡⲛ̅ⲁ̅. <span style="color:#b00e23">(ⲓ̅ⲑ̅)</span>
  ⲛⲁϣⲱⲟⲩ ⲛⲉⲑⲗⲓⲯⲓⲥ ⲛ̅ⲛ̅ⲇⲓⲕⲁⲓⲟⲥ ⲁⲩⲱ ⲡϫⲟⲉⲓⲥ ⲛⲁⲛⲁϩⲙⲟⲩ ⲛ̅ϩⲏⲧⲟⲩ ⲧⲏⲣⲟⲩ. <span style=
  "color:#b00e23">(ⲕ̅)</span> ⲡϫⲟⲉⲓⲥ ⲛⲁϩⲁⲣⲉϩ ⲉⲛⲉⲩⲕⲉⲉⲥ ⲧⲏⲣⲟⲩ. ⲛ̅ⲛⲉ ⲟⲩⲁ ⲟⲩⲱϣϥ̅
  ⲉⲃⲟⲗ ⲛ̅ϩⲏⲧⲟⲩ. <span style="color:#b00e23">(ⲕ̅ⲁ̅)</span> ⲡⲙⲟⲩ ⲛ̅ⲧⲟⲟⲩ
  ⲛ̅ⲛ̅ⲣⲉϥⲣ̅ⲛⲟⲃⲉ ϩⲟⲟⲩ ⲁⲩⲱ ⲛⲉⲧⲙⲟⲥⲧⲉ ⲙ̅ⲡⲇⲓⲕⲁⲓⲟⲥ ⲛⲁⲣ̅ⲛⲟⲃⲉ. <span style=
  "color:#b00e23">(ⲕ̅ⲃ̅)</span> ⲡϫⲟⲉⲓⲥ ⲛⲁⲥⲱⲧⲉ ⲛ̅ⲛⲉⲯⲩⲭⲏ ⲛ̅ⲛⲉϥϩⲙ̅ϩⲁⲗ. ⲁⲩⲱ
  ⲛ̅ⲛⲉⲩⲣ̅ⲛⲟⲃⲉ ⲛ̅ϭⲓ ⲟⲩⲟⲛ ⲛⲓⲙ ⲉⲧϩⲉⲗⲡⲓⲍⲉ ⲉⲣⲟϥ:
  <h3 id="psalms34">34</h3>ⲗ̅ⲇ̅. ⲡⲁ ⲇⲁⲩⲉⲓⲇ <span style=
  "color:#b00e23">(ⲁ̅)</span> ϯϩⲁⲡ ⲡϫⲟⲉⲓⲥ ⲉⲛⲉⲧϫⲓ ⲙ̅ⲙⲟⲓ ⲛ̅ϭⲟⲛⲥ̅ ⲙⲓϣⲉ ⲙⲛ̅ ⲛⲉⲧⲙⲓϣⲉ
  ⲛⲙ̅ⲙⲁⲓ. <span style="color:#b00e23">(ⲃ̅)</span> ⲁⲙⲁϩⲧⲉ ⲛ̅ⲟⲩϩⲟⲡⲗⲟⲛ ⲙⲛ̅ ⲟⲩⲑⲩⲣⲱⲛ
  ⲛⲅ̅ⲧⲱⲟⲩⲛ ⲉⲃⲟⲏⲑⲉⲓ ⲉⲣⲟⲓ. <span style="color:#b00e23">(ⲅ̅)</span> ⲡⲱϩⲧ̅ ⲛ̅ⲟⲩⲥⲏϥⲉ
  ⲛⲅ̅ϩⲟϫⲡⲟⲩ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉⲧⲑⲗⲓⲃⲉ ⲙ̅ⲙⲟⲓ. ⲁϫⲓⲥ ⲛ̅ⲧⲁⲯⲩⲭⲏ ϫⲉ ⲁⲛⲟⲕ ⲡⲉ ⲡⲟⲩⲥⲱⲧⲏⲣ.
  <span style="color:#b00e23">(ⲇ̅)</span> ⲙⲁⲣⲟⲩϫⲓϣⲓⲡⲉ ⲛ̅ⲥⲉⲟⲩⲱⲗⲥ̅ ⲛ̅ϭⲓ ⲟⲩⲟⲛ ⲛⲓⲙ
  ⲉⲧϣⲓⲛⲉ ⲛ̅ⲥⲁ ⲧⲁⲯⲩⲭⲏ. ⲙⲁⲣⲟⲩⲕⲟⲧⲟⲩ ⲉⲡⲁϩⲟⲩ ⲛ̅ⲥⲉϫⲓϣⲓⲡⲉ ⲛ̅ϭⲓ ⲛⲉⲧⲙⲉⲉⲩⲉ ⲉⲣⲟⲓ
  ⲉϩⲉⲛⲡⲉⲑⲟⲟⲩ. <span style="color:#b00e23">(ⲉ̅)</span> ⲙⲁⲣⲟⲩϣⲱⲡⲉ ⲛ̅ⲑⲉ ⲛ̅ⲛⲓϣⲟⲉⲓϣ
  ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲧⲏⲩ. ⲉⲣⲉ ⲡⲁⲅⲅⲉⲗⲟⲥ ⲙ̅ⲡϫⲟⲉⲓⲥ ⲑⲗⲓⲃⲉ ⲙ̅ⲙⲟⲟⲩ. <span style=
  "color:#b00e23">(ⲋ̅)</span> ⲙⲁⲣⲉ ⲧⲉⲩϩⲓⲏ ⲣ̅ⲕⲁⲕⲉ ⲛⲥ̅ⲥⲗⲁⲁⲧⲉ ⲛⲁⲩ. ⲉⲣⲉ ⲡⲁⲅⲅⲉⲗⲟⲥ
  ⲙ̅ⲡϫⲟⲉⲓⲥ ⲡⲏⲧ ⲛ̅ⲥⲱⲟⲩ <span style="color:#b00e23">(ⲍ̅)</span> ϫⲉ ⲁⲩϩⲱⲡ ⲉⲣⲟⲓ
  ⲛ̅ⲟⲩϭⲟⲣϭⲥ̅ ⲉⲡϫⲓⲛϫⲏ ⲉⲡⲉⲩⲧⲁⲕⲟ ⲁⲩⲛⲟϭⲛⲉϭ ⲛ̅ⲧⲁⲯⲩⲭⲏ ⲉⲡϫⲓⲛϫⲏ <span style=
  "color:#b00e23">(ⲏ̅)</span> ⲙⲁⲣⲉ ⲟⲩϭⲟⲣϭⲥ̅ ⲉⲓ ⲛⲁⲩ ⲉⲛⲥⲉⲥⲟⲟⲩⲛ ⲙ̅ⲙⲟⲥ ⲁⲛ. ⲁⲩⲱ
  ⲡⲡⲁϣⲉ ⲛ̅ⲧⲁⲩϩⲟⲡϥ̅ ⲙⲁⲣⲉϥϭⲟⲡⲟⲩ. ϩⲣⲁⲓ ϩⲛ̅ ⲧϭⲟⲣϭⲥ̅ ⲥⲉⲛⲁϩⲉ ϩⲣⲁⲓ ⲛ̅ϩⲏⲧⲥ̅.
  <span style="color:#b00e23">(ⲑ̅)</span> ⲧⲁⲯⲩⲭⲏ ⲛ̅ⲧⲟⲥ ⲛⲁⲧⲉⲗⲏⲗ. ⲉϫⲙ̅ ⲡϫⲟⲉⲓⲥ ⲁⲩⲱ
  ⲥⲛⲁⲟⲩⲛⲟϥ ⲉϫⲙ̅ ⲡⲉϥⲟⲩϫⲁⲓ <span style="color:#b00e23">(ⲓ̅)</span> ⲛⲁⲕⲉⲉⲥ ⲧⲏⲣⲟⲩ
  ⲛⲁϫⲟⲟⲥ ϫⲉ ⲡϫⲟⲉⲓⲥ ⲛⲙ̅ ⲡⲉⲧϣⲉⲓⲛⲉ ⲙ̅ⲙⲟⲕ. ⲡⲉⲧⲛⲟⲩϩⲙ̅ ⲛ̅ⲟⲩϩⲏⲕⲉ ⲉⲃⲟⲗ ϩⲛ̅ ⲧϭⲓϫ
  ⲛ̅ⲛⲉⲧϫⲟⲟⲣ ⲉⲣⲟϥ. ⲟⲩϩⲏⲕⲉ ⲙⲛ̅ ⲟⲩⲉⲃⲓⲏⲛ ⲉⲃⲟⲗ ϩⲓⲧⲛ̅ ⲛⲉⲧⲧⲱⲣⲡ̅ ⲙ̅ⲙⲟϥ <span style=
  "color:#b00e23">(ⲓ̅ⲁ̅)</span> ⲁⲩⲧⲱⲟⲩⲛ ⲉⲣⲟⲓ ⲛ̅ϭⲓ ϩⲉⲛⲙⲛ̅ⲧⲣⲉ ⲛ̅ϫⲓⲛ̅ϭⲟⲛⲥ̅.
  ⲁⲩϫⲛⲟⲩⲓ ⲉⲛⲉⲧⲉ ⲛ̅ϯⲥⲟⲟⲩⲛ ⲙ̅ⲙⲟⲟⲩ ⲁⲛ. <span style="color:#b00e23">(ⲓ̅ⲃ̅)</span>
  ⲁⲩⲧⲱⲱⲃⲉ ⲛⲁⲓ ⲛ̅ϩⲉⲛⲡⲉⲑⲟⲟⲩ ⲉⲡⲙⲁ ⲛ̅ϩⲉⲛⲡⲉⲧⲛⲁⲛⲟⲩⲟⲩ. ⲁⲩⲱ ⲟⲩⲙⲛ̅ⲧⲁⲧϣⲏⲣⲉ ⲛ̅ⲧⲁⲯⲩⲭⲏ.
  <span style="color:#b00e23">(ⲓ̅ⲅ̅)</span> ⲁⲛⲟⲕ ⲇⲉ ϩⲙ̅ ⲡⲧⲣⲉⲩⲉⲛⲱⲭⲗⲉⲓ ⲛⲁⲓ
  ⲁⲓϯϩⲓⲱⲱⲧ ⲛ̅ⲟⲩϭⲟⲟⲩⲛⲉ. ⲛⲉⲓⲑⲃ̅ⲃⲓⲟ ⲛ̅ⲧⲁⲯⲩⲭⲏ ϩⲛ̅ ⲟⲩⲛⲏⲥⲧⲓⲁ. ⲁⲩⲱ ⲡⲁϣⲗⲏⲗ ⲛⲁⲕⲟⲧϥ̅
  ⲉϩⲣⲁⲓ ⲉⲕⲟⲩⲟⲩⲛⲧ̅. <span style="color:#b00e23">(ⲓ̅ⲇ̅)</span> ⲛⲉⲓⲣⲁⲛⲁⲕ ⲛ̅ⲑⲉ
  ⲙ̅ⲡⲉⲧϩⲓⲧⲟⲩⲱⲓ ⲙⲛ̅ ⲟⲩⲥⲟⲡ. ⲛⲉⲓⲑⲃⲃⲓⲏⲩ ⲛ̅ⲑⲉ ⲙ̅ⲡⲉⲧⲣ̅ϩⲏⲃⲉ ⲁⲩⲱ ⲡⲉⲧⲟⲕⲙ̅. <span style=
  "color:#b00e23">(ⲓ̅ⲉ̅)</span> ⲁⲩⲥⲱⲟⲩϩ ⲉⲣⲟⲓ ⲁⲩⲱ ⲁⲩⲉⲩⲫⲣⲁⲛⲉ. ⲁ ϩⲉⲛⲙⲁⲥⲧⲓⲝ ⲥⲱⲟⲩϩ
  ⲉⲣⲟⲓ ⲁⲩⲱ ⲙⲡⲓⲉⲓⲙⲉ. ⲁⲩϫⲱⲱⲣⲉ ⲉⲃⲟⲗ ⲁⲩⲱ ⲙ̅ⲡⲟⲩⲙ̅ⲕⲁϩ ⲛ̅ϩⲏⲧ. <span style=
  "color:#b00e23">(ⲓ̅ⲋ̅)</span> ⲁⲩⲡⲉⲓⲣⲁⲍⲉ ⲙ̅ⲙⲟⲓ ⲁⲩⲕⲱⲙϣ ⲛ̅ⲥⲱⲓ ϩⲛ ⲟⲩⲕⲱⲙϣ̅.
  ⲁⲩϩⲣⲟϫⲣⲉϫ ⲛ̅ⲛⲉⲩⲟⲃϩⲉ ⲉϩⲣⲁⲓ ⲉϫⲱⲓ. <span style="color:#b00e23">(ⲓ̅ⲍ̅)</span>
  ⲡϫⲟⲉⲓⲥ ⲉⲕⲛⲁϭⲱϣⲧ̅ ⲧⲛⲁⲩ. ⲧⲁϩⲉ ⲧⲁⲯⲩⲭⲏ ⲉⲣⲁⲧⲥ̅ ⲉⲃⲟⲗ ϩⲙ̅ ⲡⲉⲩϣⲟϫⲛⲉ ⲉⲑⲟⲟⲩ. ⲧⲁⲙⲛ̅ⲧϣⲏⲣⲉ
  ⲛ̅ⲟⲩⲱⲧ ⲉⲃⲟⲗ ϩⲓⲧⲛ̅ ⲙ̅ⲙⲟⲩⲓ. <span style="color:#b00e23">(ⲓ̅ⲏ̅)</span> ϯⲛⲁⲟⲩⲱⲛϩ̅
  ⲛⲁⲕ ⲉⲃⲟⲗ ⲡϫⲟⲓ̈ⲥ ϩⲛ̅ ⲟⲩⲛⲟϭ ⲛ̅ⲉⲕⲕⲗⲏⲥⲓⲁ ϯⲛⲁⲥⲙⲟⲩ ⲉⲣⲟⲕ ϩⲛ̅ ⲟⲩⲗⲁⲟⲥ ⲉϥⲟϣ.
  <span style="color:#b00e23">(ⲓ̅ⲑ̅)</span> ⲙ̅ⲡⲣ̅ⲧⲣⲉⲩⲣⲁϣⲉ ⲙ̅ⲙⲟⲓ ⲛ̅ϭⲓ ⲛⲉⲧⲟ
  ⲛ̅ϫⲁϫⲉ ⲉⲣⲟⲓ ϩⲛ̅ ⲟⲩϫⲓⲛ̅ϭⲟⲛⲥ̅. ⲛⲉⲧⲙⲟⲥⲧⲉ ⲙ̅ⲙⲟⲓ ⲛ̅ϫⲓⲛϫⲏ ⲉⲧϫⲱⲣⲙ̅ ⲛ̅ⲛⲉⲩⲃⲁⲗ.
  <span style="color:#b00e23">(ⲕ̅)</span> ϫⲉ ⲛⲉⲩϫⲱ ⲙⲉⲛ ⲛⲁⲓ ⲛ̅ϩⲉⲛϣⲁϫⲉ ⲛ̅ⲉⲓⲣⲏⲛⲏ.
  ⲉⲩⲙⲉⲉⲩⲉ ⲇⲉ ⲉϩⲉⲛⲕⲣⲟϥ ϩⲛ̅ ⲟⲩⲟⲣⲅⲏ. <span style="color:#b00e23">(ⲕ̅ⲁ̅)</span>
  ⲁⲩⲟⲩⲱⲛ ⲛ̅ⲣⲱⲟⲩ ⲉϩⲣⲁⲓ ⲉϫⲱⲓ ⲁⲩⲱ ⲡⲉϫⲁⲩ ϫⲉ ⲉϩⲉ ⲉϩⲉ ⲁⲛⲙⲉϩ ⲉⲓⲁⲧⲛ̅ ⲙ̅ⲙⲟϥ.
  <span style="color:#b00e23">(ⲕ̅ⲃ̅)</span> ⲁⲕⲛⲁⲩ ⲡϫⲟⲉⲓⲥ ⲙ̅ⲡⲣ̅ⲕⲁⲣⲱⲕ. ⲡϫⲟⲉⲓⲥ
  ⲙ̅ⲡⲣⲟⲩⲉ ⲙ̅ⲙⲟⲓ. <span style="color:#b00e23">(ⲕ̅ⲅ̅)</span> ⲧⲱⲟⲩⲛ ⲡϫⲟⲉⲓⲥ ϯϩⲧⲏⲕ
  ⲉⲡⲁϩⲁⲡ ⲡⲁⲛⲟⲩⲧⲉ ⲁⲩⲱ ⲡⲁϫⲟⲉⲓⲥ ⲉⲡⲁⲕⲃⲁ. <span style="color:#b00e23">(ⲕ̅ⲇ̅)</span>
  ⲕⲣⲓⲛⲉ ⲙ̅ⲙⲟⲓ ⲕⲁⲧⲁ ⲧⲉⲕⲇⲓⲕⲁⲓⲟⲥⲩⲛⲏ. ⲡϫⲟⲉⲓⲥ ⲡⲁⲛⲟⲩⲧⲉ ⲙ̅ⲡⲣ̅ⲧⲣⲉⲩⲣⲁϣⲉ ⲙ̅ⲙⲟⲓ.
  <span style="color:#b00e23">(ⲕ̅ⲉ̅)</span> ⲙ̅ⲡⲣ̅ⲧⲣⲉⲩϫⲟⲟⲥ ϩⲙ̅ ⲡⲉⲩϩⲏⲧ ϫⲉ ⲕⲁⲗⲱⲥ
  ⲛ̅ⲧⲉⲛⲯⲩⲭⲏ. ⲁⲩⲱ ⲙ̅ⲡⲣ̅ⲧⲣⲉⲩϫⲟⲟⲥ ϫⲉ ⲁⲛⲟⲙⲕϥ̅. <span style=
  "color:#b00e23">(ⲕ̅ⲋ̅)</span> ⲉⲩⲉϫⲓϣⲓⲡⲉ ⲛ̅ⲥⲉⲟⲩⲱⲗⲥ ϩⲓ ⲟⲩⲥⲟⲡ ⲛ̅ϭⲓ ⲛⲉⲧⲣⲁϣⲉ ⲉϫⲛ̅
  ⲛⲁⲡⲉⲑⲟⲟⲩ. ⲙⲁⲣⲟⲩϯϩⲓⲱⲟⲩ ⲛ̅ⲟⲩϣⲓⲡⲉ ⲙⲛ̅ ⲟⲩⲟⲩⲱⲗⲥ̅ ⲛ̅ϭⲓ ⲛⲉⲧϫⲉ ⲛⲟⲥ ⲛ̅ϣⲁϫⲉ ⲉϩⲣⲁⲓ ⲉϫⲱⲓ
  <span style="color:#b00e23">(ⲕ̅ⲍ̅)</span> ⲙⲁⲣⲟⲩⲧⲉⲗⲏⲗ ⲛ̅ⲧⲟⲟⲩ ⲛ̅ⲥⲉⲟⲩⲛⲟϥ ⲛ̅ϭⲓ
  ⲛⲉⲧⲟⲩⲉϣ ⲧⲁⲇⲓⲕⲁⲓⲟⲥⲩⲛⲏ. ⲛ̅ⲥⲉϫⲟⲟⲥ ⲛ̅ⲟⲩⲟⲉⲓϣ ⲛⲓⲙ ϫⲉ ⲉⲣⲉ ⲡϫⲟⲉⲓⲥ ⲁⲓⲁⲓ ⲛⲉⲧⲟⲩⲉϣ ϯⲣⲏⲛⲏ
  ⲙ̅ⲡⲉⲓϩⲙ̅ϩⲁⲗ. <span style="color:#b00e23">(ⲕ̅ⲏ̅)</span> ⲁⲩⲱ ⲡⲁⲗⲁⲥ ⲛⲁⲧⲉⲗⲏⲗ ϩⲛ̅
  ⲧⲉⲕⲇⲓⲕⲁⲓⲟⲥⲩⲛⲏ. ⲙⲛ̅ ⲡⲉⲕⲧⲁⲉⲓⲟ ⲙ̅ⲡⲉϩⲟⲟⲩ ⲧⲏⲣϥ̅:
  <h3 id="psalms35">35</h3>ⲗ̅ⲉ̅. ⲉⲡϫⲱⲕ ⲉⲃⲟⲗ ⲛ̅ⲇⲁⲩⲉⲓⲇ ⲡϩⲙ̅ϩⲁⲗ ⲙ̅ⲡϫⲟⲓⲥ
  <span style="color:#b00e23">(ⲁ̅)</span> ⲡⲡⲁⲣⲁⲛⲟⲙⲟⲥ ϫⲱ ⲙ̅ⲙⲟⲥ ϩⲙ̅ ⲡⲉϥϩⲏⲧ ϫⲉ
  ϯⲛⲁⲣ̅ⲛⲟⲃⲉ. ⲛ̅ⲑⲟⲧⲉ ⲙ̅ⲡⲛⲟⲩⲧⲉ ⲙ̅ⲡⲉⲙ̅ⲧⲟ ⲛ̅ⲛⲉϥⲃⲁⲗ ⲉⲃⲟⲗ ⲁⲛ. <span style=
  "color:#b00e23">(ⲃ̅)</span> ϫⲉ ⲁϥⲣ̅ⲕⲣⲟϥ ⲙ̅ⲡⲉϥⲙ̅ⲧⲟ ⲉⲃⲟⲗ. ⲉϩⲉ ⲉⲧⲉϥⲁⲛⲟⲙⲓⲁ ⲁⲩⲱ
  ⲛϥ̅ⲙⲟⲥⲧⲉ. <span style="color:#b00e23">(ⲅ̅)</span> ⲛ̅ϣⲁϫⲉ ⲛ̅ⲣⲱϥ ⲟⲩⲁⲛⲟⲙⲓⲁ ⲧⲉ
  ⲙⲛ̅ ⲟⲩⲕⲣⲟϥ. ⲙ̅ⲡϥ̅ⲟⲩⲱϣ ⲉⲥⲟⲩⲛ ⲡⲡⲉⲧⲛⲁⲛⲟⲩϥ ⲉⲁⲁϥ. <span style=
  "color:#b00e23">(ⲇ̅)</span> ⲛⲉϥⲙⲉⲉⲩⲉ ⲉⲩⲁⲛⲟⲙⲓⲁ ϩⲓ ⲧⲉϥϭⲗⲟϭ. ⲁϥⲁϩⲉⲣⲁⲧϥ̅ ϩⲓ ϩⲓⲏ
  ⲛⲓⲙ ⲉⲑⲟⲟⲩ. ⲧⲕⲁⲕⲓⲁ ⲇⲉ ⲙ̅ⲡϥ̅ⲙⲉⲥⲧⲱⲥ. <span style="color:#b00e23">(ⲉ̅)</span>
  ⲡϫⲟⲉⲓⲥ ⲉⲣⲉ ⲡⲉⲕⲛⲁ ϩⲛ̅ ⲧⲡⲉ. ⲁⲩⲱ ⲧⲉⲕⲙⲉ ⲡⲏϩ ϣⲁ ⲛⲉⲕⲗⲟⲟⲗⲉ. <span style=
  "color:#b00e23">(ⲋ̅)</span> ⲉⲣⲉ ⲧⲉⲕⲇⲓⲕⲁⲓⲟⲥⲩⲛⲏ ⲟ ⲛ̅ⲑⲉ ⲛ̅ⲛ̅ⲧⲟⲟⲩ ⲙ̅ⲡⲛⲟⲩⲧⲉ. ⲉⲣⲉ
  ⲛⲉⲕϩⲁⲡ ⲟ ⲛ̅ⲑⲟ ⲙ̅ⲡⲛⲟⲩⲛ ⲉⲧⲛⲁϣⲱϥ. ⲛ̅ⲣⲱⲙⲉ ⲙⲛ̅ ⲛ̅ⲧⲃ̅ⲛⲟⲟⲩⲉ ⲕⲛⲁⲧⲟⲩϫⲟⲟⲩ ⲡϫⲟⲉⲓⲥ.
  <span style="color:#b00e23">(ⲍ̅)</span> ⲛ̅ⲑⲉ ⲉⲛⲧⲁⲕⲧⲁϣⲉ ⲡⲉⲕⲛⲁ ⲡⲛⲟⲩⲧⲉ. ⲉⲣⲉ
  ⲛ̅ϣⲏⲣⲉ ⲛ̅ⲛ̅ⲣⲱⲙⲉ ⲛⲁϩⲉⲗⲡⲓⲍⲉ ϩⲁ ⲑⲁⲉⲓⲃⲉⲥ ⲛ̅ⲛⲉⲕⲧⲉⲛϩ̅. <span style=
  "color:#b00e23">(ⲏ̅)</span> ⲥⲉⲛⲁⲉⲓ ⲉⲃⲟⲗ ϩⲙ̅ ⲡⲥⲉⲓ ⲙ̅ⲡⲉⲕⲏⲓ. ⲛⲅ̅ⲧⲥⲟⲟⲩ
  ⲙ̅ⲡⲉⲭⲉⲓⲙⲁⲣⲣⲟⲥ ⲛ̅ⲧⲉⲕⲧⲣⲩⲫⲏ. <span style="color:#b00e23">(ⲑ̅)</span> ϫⲉ ⲉⲣⲉ
  ⲧⲡⲏⲅⲏ ⲙ̅ⲡⲱⲛϩ̅ ϩⲁⲧⲏⲕ. ϩⲣⲁⲓ ϩⲙ̅ ⲡⲉⲕⲟⲩⲟⲉⲓⲛ ⲧⲛ̅ⲛⲁⲛⲁⲩ ⲉⲩⲟⲩⲟⲉⲓⲛ. <span style=
  "color:#b00e23">(ⲓ̅)</span> ⲡⲉⲣϣ̅ ⲡⲉⲕⲛⲁ ⲉⲃⲟⲗ ⲛ̅ⲛⲉⲧⲥⲟⲟⲩⲛ ⲙ̅ⲙⲟⲕ ⲁⲩⲱ
  ⲧⲉⲕⲇⲓⲕⲁⲓⲟⲥⲩⲛⲏ ⲛ̅ⲛⲉⲧⲥⲟⲩⲧⲱⲛ ϩⲙ̅ ⲡⲉⲩϩⲏⲧ. <span style=
  "color:#b00e23">(ⲓ̅ⲁ̅)</span> ⲙ̅ⲡⲣ̅ⲧⲣⲉ ⲟⲩⲟⲩⲉⲣⲏⲧⲉ ⲛ̅ϫⲁⲥⲓϩⲏⲧ ⲉⲓ ⲛⲁⲓ. ⲁⲩⲱ
  ⲙ̅ⲡⲣ̅ⲧⲣⲉ ⲧϭⲓϫ ⲛ̅ⲣⲉϥⲣ̅ⲛⲟⲃⲉ ⲕⲓⲙ ⲉⲣⲟⲓ. <span style="color:#b00e23">(ⲓ̅ⲃ̅)</span>
  ϫⲉ ⲛ̅ⲧⲁⲩϩⲉ ⲙ̅ⲙⲁⲩ ⲛ̅ϭⲓ ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ. ⲁⲩⲧⲁⲕⲟ ⲛ̅ⲥⲉⲛⲁϣ̅ϭⲙ̅ϭⲟⲙ ⲁⲛ ⲉⲁϩⲉⲣⲁⲧⲟⲩ.
  <h3 id="psalms36">36</h3>ⲗ̅ⲋ̅. ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲙ̅ⲡⲣ̅ⲕⲱϩ ⲉⲛⲉⲧⲟ ⲙ̅ⲡⲟⲛⲏⲣⲟⲥ ⲟⲩⲇⲉ ⲙ̅ⲡⲣ̅ⲕⲟϩ ⲉⲛⲉⲧⲉⲓⲣⲉ
  ⲛ̅ⲧⲁⲛⲟⲙⲓⲁ. <span style="color:#b00e23">(ⲃ̅)</span> ϫⲉ ⲛ̅ⲑⲉ ⲛ̅ⲟⲩⲭⲟⲣⲧⲟⲥ
  ⲥⲉⲛⲁϣⲟⲟⲩⲉ ϩⲛ̅ ⲟⲩϭⲉⲡⲏ. ⲁⲩⲱ ⲛ̅ⲑⲉ ⲛ̅ⲛⲓⲟⲩⲟⲟⲧⲉ ⲉⲧⲟⲩⲉⲧⲟⲩⲱⲧ ⲥⲉⲛⲁⲥⲣⲟϥⲣⲉϥ ϩⲛ̅ ⲟⲩϭⲉⲡⲏ.
  <span style="color:#b00e23">(ⲅ̅)</span> ϩⲉⲗⲡⲓⲍⲉ ⲉⲡϫⲟⲉⲓⲥ ⲛⲅ̅ⲉⲓⲣⲉ
  ⲛ̅ⲟⲩⲙⲛ̅ⲧⲭⲣⲏⲥⲧⲟⲥ. ⲛⲅ̅ⲟⲩⲱϩ ϩⲓϫⲙ̅ ⲡⲕⲁϩ ⲛ̅ⲥⲉⲙⲟⲟⲛⲉ ⲙ̅ⲙⲟⲕ ϩⲓϫⲛ̅ ⲧⲉϥⲙⲛ̅ⲧⲣⲙ̅ⲙⲁⲟ.
  <span style="color:#b00e23">(ⲇ̅)</span> ⲥⲁⲛⲟⲩϣⲕ̅ ⲙ̅ⲡϫⲟⲉⲓⲥ ⲧⲁⲣⲉϥϯ ⲛⲁⲕ
  ⲛ̅ⲛⲁⲓⲧⲏⲙⲁ ⲙ̅ⲡⲉⲕϩⲏⲧ <span style="color:#b00e23">(ⲉ̅)</span> ⲟⲩⲛϩ ⲧⲉⲕϩⲓⲏ
  ⲉⲡϫⲟⲉⲓⲥ ⲛⲅ̅ϩⲉⲗⲡⲓⲍⲉ ⲉⲣⲟϥ ⲁⲩⲱ ϥⲛⲁⲉⲓⲣⲉ ⲛⲁⲕ. <span style=
  "color:#b00e23">(ⲋ̅)</span> ϥⲛⲁⲉⲓⲛⲉ ⲉⲃⲟⲗ ⲛ̅ⲧⲉⲕⲇⲓⲕⲁⲓⲟⲥⲩⲛⲏ ⲛ̅ⲑⲉ ⲙ̅ⲡⲟⲩⲟⲉⲓⲛ ⲁⲩⲱ
  ⲛⲉⲕϩⲁⲡ ⲛ̅ⲑⲉ ⲙ̅ⲡⲛⲟⲩ ⲙ̅ⲙⲉⲉⲣⲉ. <span style="color:#b00e23">(ⲍ̅)</span> ϩⲩⲡⲟⲧⲁⲥⲥⲉ
  ⲙ̅ⲡϫⲟⲉⲓⲥ ⲁⲩⲱ ⲛⲅ̅ⲥⲉⲡⲥⲱⲡϥ̅. ⲙ̅ⲡⲣ̅ⲕⲱϩ ⲉⲡⲉⲧⲥⲟⲩⲧⲱⲛ ϩⲙ̅ ⲡⲉϥⲱⲛϩ̅. ϩⲛ̅ ⲟⲩⲣⲱⲙⲉ ⲉϥⲉⲓⲣⲉ
  ⲛ̅ⲙ̅ⲡⲁⲣⲁⲛⲟⲙⲓⲁ. <span style="color:#b00e23">(ⲏ̅)</span> ⲥⲁϩⲱⲕ ⲉⲃⲟⲗ ⲛ̅ⲧⲟⲣⲅⲏ
  ⲛⲅ̅ⲕⲱ ⲛ̅ⲥⲱⲕ ⲙ̅ⲡϭⲱⲛⲧ̅. ⲙ̅ⲡⲣ̅ⲕⲱϩ ϩⲱⲥⲧⲉ ⲉⲣ̅ⲡⲟⲛⲏⲣⲟⲥ <span style=
  "color:#b00e23">(ⲑ̅)</span> ϫⲉ ⲛⲉⲧⲟ ⲙ̅ⲡⲟⲛⲏⲣⲟⲥ ⲥⲉⲛⲁϥⲟⲧⲟⲩ ⲉⲃⲟⲗ. ⲛⲉⲧϩⲩⲡⲟⲙⲉⲓⲛⲉ ⲇⲉ
  ⲉⲡϫⲟⲓ̈ⲥ ⲛ̅ⲧⲟⲟⲩ ⲛⲉⲧⲛⲁⲕⲗⲏⲣⲟⲛⲟⲙⲉⲓ ⲙ̅ⲡⲕⲁϩ. <span style=
  "color:#b00e23">(ⲓ̅)</span> ⲉⲧⲓ ⲕⲉⲕⲟⲩⲓ ⲡⲉ ⲛ̅ⲧⲉⲧⲙ̅ ⲡⲣⲉϥⲣ̅ⲛⲟⲃⲉ ϣⲱⲡⲉ. ⲛⲅ̅ϣⲓⲛⲉ
  ⲛ̅ⲥⲁ ⲡⲉϥⲙⲁ ⲛⲅ̅ⲧⲙ̅ϩⲉ ⲉⲣⲟϥ. <span style="color:#b00e23">(ⲓ̅ⲁ̅)</span> ⲛ̅ⲣⲙ̅ⲣⲁϣ
  ⲛ̅ⲧⲟⲟⲩ ⲛⲁⲕⲗⲏⲣⲟⲛⲟⲙⲉⲓ ⲙ̅ⲡⲕⲁϩ. ⲁⲩⲱ ⲥⲉⲛⲁⲥⲁⲛϣ ϩⲛ̅ ⲟⲩⲁϣⲏ ⲛ̅ⲉⲓⲣⲏⲛⲏ. <span style=
  "color:#b00e23">(ⲓ̅ⲃ̅)</span> ⲡⲣⲉϥⲣ̅ⲛⲟⲃⲉ ⲛⲁϯ ϩⲧⲏϥ ⲉⲡⲇⲓⲕⲁⲓⲟⲥ. ⲛϥ̅ϩⲣⲟϫⲣⲉϫ
  ⲛ̅ⲛⲉϥⲛⲟⲃϩⲉ ⲉϫⲱϥ. <span style="color:#b00e23">(ⲓ̅ⲅ̅)</span> ⲡϫⲟⲉⲓⲥ ⲇⲉ ⲛⲁⲥⲱⲃⲉ
  ⲛ̅ⲥⲱϥ. ϫⲉ ϥϭⲱϣⲧ̅ ϫⲉ ⲡⲉϥϩⲟⲟⲩ ⲛⲏⲩ. <span style="color:#b00e23">(ⲓ̅ⲇ̅)</span> ⲁ
  ⲛ̅ⲣⲉϥⲣⲛⲟⲃⲉ ⲧⲱⲕⲙ̅ ⲛ̅ⲧⲉⲩⲥⲏϥⲉ ⲁⲩⲥⲱⲙⲛⲧ̅ ⲛ̅ⲧⲉⲩⲡⲓⲧⲉ ⲉⲧⲁⲩⲟ ⲉϩⲣⲁⲓ ⲛ̅ⲟⲩϩⲏⲕⲉ ⲙⲛ̅
  ⲟⲩⲉⲃⲓⲏⲛ. <span style="color:#b00e23">(ⲓ̅ⲉ̅)</span> ⲉⲕⲱⲛⲥ̅ ⲛ̅ⲛⲉⲧⲥⲟⲩⲧⲱⲛ ϩⲙ̅
  ⲡⲉⲩϩⲏⲧ. ⲉⲣⲉ ⲧⲉⲩⲥⲏϥⲉ ⲃⲱⲕ ⲉϩⲟⲩⲛ ⲉⲡⲉⲩϩⲏⲧ. ⲁⲩⲱ ⲛ̅ⲧⲉ ⲛⲉⲩⲥⲟⲧⲉ ⲟⲩⲱϣϥ̅. <span style=
  "color:#b00e23">(ⲓ̅ⲋ̅)</span> ⲛⲁⲛⲟⲩ ⲟⲩⲕⲟⲩⲓ ⲙ̅ⲡⲇⲓⲕⲁⲓⲟⲥ ⲉϩⲟⲩⲉ ⲉⲩⲙⲛ̅ⲧⲣⲙ̅ⲙⲁⲟ
  ⲉⲛⲁϣⲱⲥ ⲛ̅ⲛ̅ⲣⲉϥⲣ̅ⲛⲟⲃⲉ. <span style="color:#b00e23">(ⲓ̅ⲍ̅)</span> ϫⲉ ⲛⲉϭⲃⲟⲓ
  ⲛ̅ⲛ̅ⲣⲉϥⲣⲛⲟⲃⲉ ⲛⲁⲟⲩⲱϣϥ̅ ⲡϫⲟⲉⲓⲥ ⲇⲉ ⲧⲁϫⲣⲟ ⲛ̅ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲓ̅ⲏ̅)</span> ⲡϫⲟⲉⲓⲥ ⲥⲟⲟⲩⲛ ⲛ̅ⲛⲉϩⲓⲟⲟⲩⲉ ⲛ̅ⲛⲉϥⲡⲉⲧⲟⲩⲁⲁⲃ. ⲁⲩⲱ
  ⲧⲉⲩⲕⲗⲏⲣⲟⲛⲟⲙⲓⲁ ⲛⲁϣⲱⲡⲉ ϣⲁ ⲉⲛⲉϩ. <span style="color:#b00e23">(ⲓ̅ⲑ̅)</span>
  ⲛ̅ⲥⲉⲛⲁϫⲓϣⲓⲡⲉ ⲁⲛ ϩⲛ̅ ⲟⲩⲟⲉⲓϣ ⲉϥϩⲟⲟⲩ. ⲁⲩⲱ ⲥⲉⲛⲁⲥⲉⲓ ϩⲛ̅ ⲛⲉϩⲟⲟⲩ ⲙ̅ⲡϩⲉⲃⲱⲱⲛ.
  <span style="color:#b00e23">(ⲕ̅)</span> ϫⲉ ⲛ̅ⲣⲉϥⲣ̅ⲛⲟⲃⲉ ⲛⲁⲧⲁⲕⲟ. ⲛ̅ϫⲁϫⲉ
  ⲙ̅ⲡϫⲟⲉⲓⲥ ϩⲙ̅ ⲡⲧⲣⲉⲩϫⲓⲉⲟⲟⲩ ⲛ̅ⲥⲉϫⲓⲥⲉ ϩⲛ̅ ⲟⲩⲱϫⲛ̅ ⲁⲩⲱϫⲛ̅ ⲛ̅ⲑⲉ ⲛ̅ⲟⲩⲕⲁⲡⲛⲟⲥ
  <span style="color:#b00e23">(ⲕ̅ⲁ̅)</span> ϣⲁⲣⲉ ⲡⲣⲉϥⲣ̅ⲛⲟⲃⲉ ϫⲓ ⲉϫⲱϥ ⲛϥ̅ⲧⲙ̅ⲧⲁⲁⲩ.
  ϣⲁⲣⲉ ⲡⲇⲓⲕⲁⲓⲟⲥ ⲇⲉ ϣⲛ̅ϩⲧⲏϥ ⲁⲩⲱ ⲛϥ̅ϯ. <span style="color:#b00e23">(ⲕ̅ⲃ̅)</span>
  ϫⲉ ⲛⲉⲧⲥⲙⲟⲩ ⲉⲣⲟϥ ⲛⲁⲕⲗⲏⲣⲟⲛⲟⲙⲁⲉⲓ ⲙ̅ⲡⲕⲁϩ. ⲛⲉⲧⲥⲁϩⲟⲩ ⲇⲉ ⲙ̅ⲙⲟϥ ⲥⲉⲛⲁϥⲟⲧⲟⲩ ⲉⲃⲟⲗ
  <span style="color:#b00e23">(ⲕ̅ⲅ̅)</span> ⲉⲣⲉ ⲛⲉϩⲓⲟⲟⲩⲉ ⲙ̅ⲡⲣⲱⲙⲉ ⲥⲟⲩⲧⲱⲛ ϩⲓⲧⲙ̅
  ⲡϫⲟⲉⲓⲥ. ⲁⲩⲱ ϥⲛⲁⲟⲩⲉϣ ⲧⲉϥϩⲓⲏ. <span style="color:#b00e23">(ⲕ̅ⲇ̅)</span> ⲉⲣϣⲁⲛ
  ⲡⲇⲓⲕⲁⲓⲟⲥ ϩⲉⲛϥ̅ ⲛⲁϣⲧⲟⲣⲧⲣ ⲁⲛ ϫⲉ ⲡϫⲟⲉⲓⲥ ϯⲛ̅ⲧⲟⲟⲧϥ̅. <span style=
  "color:#b00e23">(ⲕ̅ⲉ̅)</span> ⲛⲉⲓⲟ ⲛ̅ⲕⲟⲩⲓ ⲡⲉ ⲁⲩⲱ ⲁⲓⲣ̅ϩⲗⲗⲟ ⲙ̅ⲡⲓⲛⲁⲩ ⲉⲇⲓⲕⲁⲓⲟⲥ
  ⲉⲁϥⲕⲁⲁϥ ⲛ̅ⲥⲱϥ. ⲟⲩⲇⲉ ⲡⲉϥⲥⲡⲉⲣⲙⲁ ⲉϥϣⲓⲛⲉ ⲛ̅ⲥⲁ ⲟⲉⲓⲕ. <span style=
  "color:#b00e23">(ⲕ̅ⲋ̅)</span> ⲙ̅ⲡⲉϩⲟⲟⲩ ⲧⲏⲣϥ̅ ϣⲁϥⲛⲁ ⲁⲩⲱ ⲛϥ̅ϯ. ⲁⲩⲱ ⲡⲉϥⲥⲡⲉⲣⲙⲁ
  ⲛⲁϣⲱⲡⲉ ⲉⲩⲥⲙⲟⲩ. <span style="color:#b00e23">(ⲕ̅ⲍ̅)</span> ⲥⲁϩⲱⲕ ⲉⲃⲟⲗ ⲙ̅ⲡⲡⲉⲑⲟⲟⲩ
  ⲛⲅ̅ⲉⲓⲣⲉ ⲙ̅ⲡⲡⲉⲧⲛⲁⲛⲟⲩϥ. ⲛⲅ̅ⲟⲩⲱϩ ϣⲁ ⲉⲛⲉϩ ⲛ̅ⲉⲛⲉϩ ϫⲉ ⲡϫⲟⲉⲓⲥ ⲙⲉ ⲙ̅ⲡϩⲁⲡ <span style=
  "color:#b00e23">(ⲕ̅ⲏ̅)</span> ⲁⲩⲱ ϥⲛⲁⲕⲱ ⲁⲛ ⲛ̅ⲥⲱϥ ⲛ̅ⲛⲉϥⲡⲉⲧⲟⲩⲁⲁⲃ. ⲥⲉⲛⲁϩⲁⲣⲉϩ
  ⲉⲣⲟⲟⲩ ϣⲁ ⲉⲛⲉϩ. ⲥⲉⲛⲁⲣ̅ ⲡϩⲁⲡ ⲛ̅ⲛⲉⲧⲟⲩⲁⲁⲃ. ⲁⲩⲱ ⲡⲉⲥⲡⲉⲣⲙⲁ ⲛ̅ⲛ̅ⲁⲥⲉⲃⲏⲥ ⲥⲉⲛⲁϥⲟⲧϥ̅
  ⲉⲃⲟⲗ. <span style="color:#b00e23">(ⲕ̅ⲑ̅)</span> ⲛ̅ⲇⲓⲕⲁⲓⲟⲥ ⲛⲁⲕⲗⲏⲣⲟⲛⲟⲙⲉⲓ
  ⲙ̅ⲡⲕⲁϩ. ⲁⲩⲱ ⲥⲉⲛⲁⲟⲩⲱϩ ϩⲓϫⲱϥ ϣⲁ ⲉⲛⲉϩ ⲛ̅ⲉⲛⲉϩ. <span style=
  "color:#b00e23">(ⲗ̅)</span> ⲧⲧⲁⲡⲣⲟ ⲙ̅ⲡⲇⲓⲕⲁⲓⲟⲥ ⲛⲁⲙⲉⲗⲉⲧⲁ ⲛ̅ⲧⲥⲟⲫⲓⲁ. ⲁⲩⲱ ⲡⲉϥⲗⲁⲥ
  ⲛⲁϫⲱ ⲙ̅ⲡϩⲁⲡ <span style="color:#b00e23">(ⲗ̅ⲁ̅)</span> ⲡⲛⲟⲙⲟⲥ ⲙ̅ⲡⲉϥⲛⲟⲩⲧⲉ ϩⲙ̅
  ⲡⲉϥϩⲏⲧ ⲁⲩⲱ ⲛⲉϥⲧⲁϭⲥⲉ ⲛⲁⲥⲗⲁⲁⲧⲉ ⲁ̅. <span style="color:#b00e23">(ⲗ̅ⲃ̅)</span>
  ⲡⲣⲉϥⲣ̅ⲛⲟⲃⲉ ϯⲛ̅ϩⲧⲏϥ ⲉⲡⲇⲓⲕⲁⲓⲟⲥ. ⲁⲩⲱ ϥϣⲓⲛⲉ ⲛ̅ⲥⲁ ⲙⲟⲟⲩⲧϥ̅. <span style=
  "color:#b00e23">(ⲗ̅ⲅ̅)</span> ⲛ̅ⲛⲉ ⲡϫⲟⲉⲓⲥ ⲇⲉ ⲧⲁⲁϥ ⲉϩⲣⲁⲓ ⲉⲛⲉϥϭⲓϫ. ⲁⲩⲱ
  ⲛ̅ⲛⲉϥⲧϭⲁⲉⲓⲟϥ ⲉϥϣⲁⲛϫⲓϩⲁⲡ ⲛⲙ̅ⲙⲁϥ. <span style="color:#b00e23">(ⲗ̅ⲇ̅)</span>
  ϩⲩⲡⲟⲙⲉⲓⲛⲉ ⲉⲡϫⲟⲉⲓⲥ ⲛⲅ̅ϩⲁⲣⲉϩ ⲉⲧⲉϥϩⲓⲏ. ⲁⲩⲱ ϥⲛⲁϫⲁⲥⲧⲕ̅ ⲉⲧⲣⲉⲕⲕⲗⲏⲣⲟⲛⲟⲙⲉⲓ ⲙ̅ⲡⲕⲁϩ.
  ⲕⲛⲁⲩⲛⲁⲩ ⲉⲛ̅ⲣⲉϥⲣ̅ⲛⲟⲃⲉ ⲉⲩⲛⲁϥⲟⲧⲟⲩ ⲉⲃⲟⲗ. <span style=
  "color:#b00e23">(ⲗ̅ⲉ̅)</span> ⲁⲓⲛⲁⲩ ⲉⲡⲁⲥⲉⲃⲏⲥ ⲉϥϫⲓⲥⲉ ⲙ̅ⲙⲟϥ ⲁⲩⲱ ⲉϥⲧⲱⲟⲩⲛ ⲉϩⲣⲁⲓ
  ⲛ̅ⲑⲉ ⲛ̅ⲛ̅ⲕⲉⲇⲣⲟⲥ ⲙ̅ⲡⲗⲓⲃⲁⲛⲟⲥ. <span style="color:#b00e23">(ⲗ̅ⲋ̅)</span>
  ⲁⲓⲥⲁⲁⲧϥ̅ ⲁⲩⲱ ⲁϥⲱϫⲛ̅. ⲁⲓϣⲓⲛⲉ ⲛ̅ⲥⲁ ⲡⲉϥⲙⲁ ⲙ̅ⲡⲓϩⲉ ⲉⲣⲟϥ. <span style=
  "color:#b00e23">(ⲗ̅ⲍ̅)</span> ϩⲁⲣⲉϩ ⲉⲧⲙⲛ̅ⲧⲃⲁⲗϩⲏⲧ ⲛⲅ̅ⲛⲁⲩ ⲉⲡⲥⲟⲟⲩⲧⲛ̅. ϫⲉ ⲟⲩⲛ
  ⲟⲩϣⲱϫⲡ̅ ϣⲟⲟⲡ ⲙ̅ⲡⲣⲱⲙⲉ ⲛ̅ⲣⲉϥⲣ̅ⲉⲓⲣⲏⲛⲏ. <span style="color:#b00e23">(ⲗ̅ⲏ̅)</span>
  ⲙ̅ⲡⲁⲣⲁⲛⲟⲙⲟⲥ ⲇⲉ ⲛ̅ⲧⲟⲟⲩ ⲥⲉⲛⲁϥⲟⲧⲟⲩ ⲉⲃⲟⲗ ϩⲓ ⲟⲩⲥⲟⲡ. ⲛ̅ϣⲱϫⲡ̅ ⲛ̅ⲛ̅ⲁⲥⲉⲃⲏⲥ ⲥⲉⲛⲁⲧⲁⲕⲟⲟⲩ.
  <span style="color:#b00e23">(ⲗ̅ⲑ̅)</span> ⲉⲣⲉ ⲡⲟⲩϫⲁⲓ ⲇⲉ ⲛ̅ⲛ̅ⲇⲓⲕⲁⲓⲟⲥ ⲛ̅ⲧⲙ̅
  ⲡϫⲟⲉⲓⲥ. ⲁⲩⲱ ⲧⲉⲩⲛⲁϣⲧⲉ ⲡⲉ ϩⲙ̅ ⲡⲉⲟⲩⲟⲉⲓϣ ⲛ̅ⲧⲉⲩⲑⲗⲓⲯⲓⲥ. <span style=
  "color:#b00e23">(ⲙ̅)</span> ⲡϫⲟⲉⲓⲥ ⲛⲁⲃⲟⲏⲑⲉⲓ ⲉⲣⲟⲟⲩ ⲁⲩⲱ ⲛϥ̅ⲛⲁϩⲙⲟⲩ. ⲁⲩⲱ
  ϥⲛⲁⲧⲟⲩϫⲟⲟⲩ ⲉⲃⲟⲗ ϩⲓⲧⲛ̅ ⲛ̅ⲣⲉϥⲣ̅ⲛⲟⲃⲉ. ⲁⲩⲱ ⲛϥ̅ⲛⲁϩⲙⲟⲩ ϫⲉ ⲁⲩϩⲉⲗⲡⲓⲍⲉ ⲉⲣⲟϥ.
  <h3 id="psalms37">37</h3>ⲗ̅ⲍ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲉⲩⲣ̅ⲡⲙⲉⲉⲩⲉ ⲉⲧⲃⲉ ⲡⲁⲥⲁⲃⲃⲁⲧⲟⲛ
  <span style="color:#b00e23">(ⲁ̅)</span> ⲡϫⲟⲉⲓⲥ ⲙ̅ⲡⲣ̅ϫⲡⲓⲟⲉⲓ ϩⲙ̅ ⲡⲉⲕϭⲱⲛⲧ̅. ⲟⲩⲇⲉ
  ⲙ̅ⲡⲣ̅ϯⲥⲃⲱ ⲛⲁⲓ ϩⲛ̅ ⲧⲉⲕⲟⲣⲅⲏ. <span style="color:#b00e23">(ⲃ̅)</span> ϫⲉ ⲁ
  ⲛⲉⲕⲥⲟⲧⲉ ⲧⲣ̅ⲧⲱⲣⲧ̅. ⲁⲩⲱ ⲁⲕⲧⲁϫⲣⲟ ⲛⲧⲉⲕϭⲓϫ ⲉϩⲣⲁⲓ ⲉϫⲱⲓ. <span style=
  "color:#b00e23">(ⲅ̅)</span> ⲙⲛ̅ ⲧⲁⲗϭⲟ ϩⲛ̅ ⲧⲁⲥⲁⲣⲝ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲧⲉⲕⲟⲣⲅⲏ. ⲙⲛ̅
  ⲉⲓⲣⲏⲛⲏ ϣⲟⲟⲡ ⲛ̅ⲛⲁⲕⲉⲉⲥ ⲛⲁϩⲣⲛ̅ ⲛⲁⲛⲟⲃⲉ. <span style="color:#b00e23">(ⲇ̅)</span>
  ϫⲉ ⲁ ⲛⲁⲁⲛⲟⲙⲓⲁ ϫⲓⲥⲉ ⲉⲧⲁⲁⲡⲉ. ⲁⲩϩⲣⲟϣ ⲉϩⲣⲁⲓ ⲉϫⲱⲓ ⲛ̅ⲑⲉ ⲛ̅ⲟⲩⲉⲧⲡⲱ ⲉⲥϩⲟⲣϣ̅.
  <span style="color:#b00e23">(ⲉ̅)</span> ⲁⲩⲕⲛⲟⲥ ⲁⲩⲱ ⲁⲩⲗⲟϥⲗⲉϥ ⲛ̅ϭⲓ ⲛⲁⲥⲁϣ
  ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲧⲁⲙⲛ̅ⲧⲁⲑⲏⲧ. <span style="color:#b00e23">(ⲋ̅)</span>
  ⲁⲓⲧⲁⲗⲁⲓⲡⲱⲣⲉⲓ ⲁⲩⲱ ⲁⲓⲱⲗⲕ̅ ϣⲁⲃⲟⲗ. ⲛⲉⲓⲙⲟⲟϣⲉ ⲡⲉ ⲉⲓⲟⲕⲙ̅ ⲙ̅ⲡⲉϩⲟⲟⲩ ⲧⲏⲣϥ̅.
  <span style="color:#b00e23">(ⲍ̅)</span> ϫⲉ ⲁ ⲧⲁⲯⲩⲭⲏ ⲙⲟⲩϩ ⲛ̅ⲛⲟϭⲛⲉϭ ⲁⲩⲱ
  ⲙⲛ̅ⲧⲁⲗϭⲟ ϣⲟⲟⲡ ϩⲛ̅ ⲧⲁⲥⲁⲣⲝ. <span style="color:#b00e23">(ⲏ̅)</span> ⲁⲓⲙ̅ⲕⲁϩ ⲁⲩⲱ
  ⲁⲓⲑⲃ̅ⲃⲓⲟ ⲉⲙⲁⲧⲉ ⲁⲓϫⲓϣⲕⲁⲕ ⲉⲃⲟⲗ ϩⲙ̅ ⲡⲁϣ̅ⲁϩⲟⲙ ⲙ̅ⲡⲁϩⲏⲧ. <span style=
  "color:#b00e23">(ⲑ̅)</span> ⲧⲁⲉⲡⲓⲑⲩⲙⲓⲁ ⲧⲏⲣⲥ̅ ⲙ̅ⲡⲉⲕⲙ̅ⲧⲟ ⲉⲃⲟⲗ ⲡϫⲟⲉⲓⲥ. ⲁⲩⲱ ⲙ̅ⲡⲉ
  ⲡⲁϣ̅ⲁϩⲟⲙ ⲙ̅ⲡⲁϩⲏⲧ ϩⲱⲡ ⲉⲣⲟⲕ. <span style="color:#b00e23">(ⲓ̅)</span> ⲁ ⲡⲁϩⲏⲧ
  ϣⲧⲟⲣⲧⲣ̅ ⲁ ⲧⲁϭⲟⲙ ⲕⲁⲁⲧ ⲛ̅ⲥⲱⲥ. ⲁⲩⲱ ⲡⲟⲩⲉⲓⲛ ⲛ̅ⲛⲁⲃⲁⲗ ⲡⲉⲓⲕⲉ ⲛⲙ̅ⲙⲁⲓ ⲁⲛ. <span style=
  "color:#b00e23">(ⲓ̅ⲁ̅)</span> ⲛⲁϣⲃⲉⲉⲣ ⲙⲛ̅ ⲛⲉⲧϩⲓⲧⲟⲩⲱⲓ ⲁⲩϩⲱⲛ ⲉϩⲟⲩⲛ ⲉⲣⲟⲓ
  ⲁⲩⲁϩⲉⲣⲁⲧⲟⲩ ⲁⲩⲱ ⲛⲉⲧϩⲏⲛ ⲉⲣⲟⲓ ⲁⲩⲁϩⲉⲣⲁⲧⲟⲩ ⲙ̅ⲡⲟⲩⲉ. <span style=
  "color:#b00e23">(ⲓ̅ⲃ̅)</span> ⲁⲩϫⲓⲛ̅ϭⲟⲛⲥ̅ ⲛ̅ϭⲓ ⲛⲉⲧϣⲓⲛⲉ ⲛ̅ⲥⲁ ⲧⲁⲯⲩⲭⲏ. ⲁⲩⲱ
  ⲛⲉⲧϣⲓⲛⲉ ⲛ̅ⲥⲁ ϩⲉⲛⲡⲉⲑⲟⲟⲩ ⲉⲣⲟⲓ ⲁⲩϫⲱ ⲛ̅ϩⲉⲛⲡⲉⲧϣⲟⲩⲉⲓⲧ. ⲁⲩⲙⲉⲗⲉⲧⲁ ⲛ̅ⲟⲩⲕⲣⲟϥ ⲙ̅ⲡⲉϩⲟⲟⲩ
  ⲧⲏⲣϥ̅. <span style="color:#b00e23">(ⲓ̅ⲅ̅)</span> ⲁⲛⲟⲕ ⲇⲉ ⲛⲉⲓⲁϣⲉ ⲡⲉ ⲉⲃⲟⲗ
  ϩⲓⲧⲟⲟⲧⲟⲩ. ⲁⲩⲱ ⲁⲓⲣ̅ ⲑⲉ ⲛ̅ⲟⲩⲁⲗ ⲉⲙⲉϥⲥⲱⲧⲙ̅. ⲁⲩⲱ ⲛ̅ⲑⲉ ⲛ̅ⲟⲩⲙ̅ⲡⲟ ⲉⲙⲉϥⲟⲩⲱⲛ ⲛ̅ⲣⲱϥ.
  <span style="color:#b00e23">(ⲓ̅ⲇ̅)</span> ⲁⲓⲣ̅ ⲑⲉ ⲛ̅ⲟⲩⲣⲱⲙⲉ ⲉⲛϥ̅ⲥⲱⲧⲙ̅ ⲁⲛ ⲁⲩⲱ
  ⲉⲙⲛ̅ ϫⲡⲓⲟ ϩⲛ̅ ⲧⲉϥⲧⲁⲡⲣⲟ. <span style="color:#b00e23">(ⲓ̅ⲉ̅)</span> ⲁⲓⲛⲁϩⲧⲉ
  ⲉⲣⲟⲕ ⲛ̅ⲧⲟⲕ ⲉⲧⲛⲁⲥⲱⲧⲙ̅ ⲉⲣⲟⲓ ⲡϫⲟⲓ̈ⲥ ⲡⲁⲛⲟⲩⲧⲉ. <span style=
  "color:#b00e23">(ⲓ̅ⲋ̅)</span> ϫⲉ ⲁⲓϫⲟⲟⲥ ϫⲉ ⲙⲏⲡⲟⲧⲉ ⲛ̅ⲧⲉ ⲛⲁϫⲁϫⲉ ⲣⲁϣⲉ ⲙ̅ⲙⲟⲓ ϩⲙ
  ⲡⲧⲣⲉ ⲛⲁⲟⲩⲉⲣⲏⲧⲉ ⲕⲓⲙ ⲁⲩϫⲉ ⲛⲟϭ ⲛ̅ϣⲁϫⲉ ⲉϩⲣⲁⲓ ⲉϫⲱⲓ. <span style=
  "color:#b00e23">(ⲓ̅ⲍ̅)</span> ϫⲉ ⲁⲛⲟⲕ ϯⲥⲃ̅ⲧⲱⲧ ⲉϩⲉⲛⲙⲁⲥⲧⲓⲝ. ⲁⲩⲱ ⲡⲁⲙ̅ⲕⲁϩ
  ⲙ̅ⲡⲉⲕⲙ̅ⲧⲟ ⲉⲃⲟⲗ ⲛ̅ⲟⲩⲟⲉⲓϣ ⲛⲓⲙ. <span style="color:#b00e23">(ⲓ̅ⲏ̅)</span> ϫⲉ
  ϯⲛⲁϫⲱ ⲁⲛⲟⲕ ⲛ̅ⲧⲁⲁⲛⲟⲙⲓⲁ. ⲁⲩⲱ ϯⲛⲁϥⲓⲣⲟⲟⲩϣ ϩⲁ ⲡⲁⲛⲟⲃⲉ. <span style=
  "color:#b00e23">(ⲓ̅ⲑ̅)</span> ⲛⲁϫⲁϫⲉ ⲛ̅ⲧⲟⲟⲩ ⲟⲛϩ̅ ⲁⲩⲱ ⲥⲉϭⲙ̅ϭⲟⲙ ⲉϩⲟⲩ ⲉⲣⲟⲓ̈.
  ⲁⲩⲟⲩⲱϣⲥ̅ ⲉⲃⲟⲗ ⲛ̅ϭⲓ ⲛⲉⲧⲙⲟⲥⲧⲉ ⲙ̅ⲙⲟⲓ ϩⲛ̅ ⲟⲩϫⲓⲛϭⲟⲛⲥ̅. <span style=
  "color:#b00e23">(ⲕ̅)</span> ⲛⲉⲧⲧⲱⲃⲉ ⲛⲁⲓ ⲛ̅ϩⲉⲛⲡⲉⲑⲟⲟⲩ ⲉⲡⲙⲁ ⲛ̅ϩⲉⲛⲡⲉⲧⲛⲁⲛⲟⲩⲟⲩ ⲁⲩϯ
  ϣⲧⲟⲩⲏⲧ ⲉⲣⲟⲓ ⲉⲃⲟⲗ ϫⲉ ⲁⲓⲡⲱⲧ ⲛ̅ⲥⲁ ⲧⲇⲓⲕⲁⲓⲟⲥⲩⲛⲏ. ⲁⲩⲛⲟϫⲧ̅ ⲉⲃⲟⲗ ⲡⲙⲉⲣⲓⲧ ⲛ̅ⲑⲉ
  ⲛ̅ⲟⲩⲣⲉϥⲙⲟⲟⲩⲧ ⲉϥⲃⲏⲧ. <span style="color:#b00e23">(ⲕ̅ⲁ̅)</span> ⲙ̅ⲡⲣ̅ⲕⲁⲁⲧ ⲛ̅ⲥⲱⲕ
  ⲡϫⲟⲉⲓⲥ ⲡⲁⲛⲟⲩⲧⲉ ⲙⲡⲣ̅ⲥⲁϩⲱⲕ ⲉⲃⲟⲗ ⲙ̅ⲙⲟⲓ. <span style=
  "color:#b00e23">(ⲕ̅ⲃ̅)</span> ϯϩⲧⲏⲕ ⲉⲧⲁⲃⲟⲏⲑⲉⲓⲁ ⲡϫⲟⲓ̈ⲥ ⲡⲛⲟⲩⲧⲉ ⲙ̅ⲡⲁⲟⲩϫⲁⲓ:
  <h3 id="psalms38">38</h3>ⲗ̅ⲏ̅. ⲉⲡϫⲱⲕ ⲉⲃⲟⲗ ⲛ̅ⲓⲇⲓⲑⲟⲩⲛ ⲧⲱⲇⲏ ⲛ̅ⲇ̅ⲁ̅ⲇ̅.
  <span style="color:#b00e23">(ⲁ̅)</span> ⲁⲓϫⲟⲟⲥ ϫⲉ ϯⲛⲁϩⲁⲣⲉϩ ⲉⲛⲁϩⲓⲟⲟⲩⲉ
  ⲉⲧⲙ̅ⲣ̅ⲛⲟⲃⲉ ϩⲙ̅ ⲡⲁⲗⲁⲥ. ⲁⲓⲕⲱ ⲛ̅ⲟⲩϩⲁⲣⲉϩ ϩⲓⲣⲛ̅ ⲣⲱⲓ ϩⲙ̅ ⲡⲧⲣⲉ ⲡⲣⲉϥⲣ̅ⲛⲟⲃⲉ ⲁϩⲉⲣⲁⲧϥ̅
  ⲙ̅ⲡⲁⲙ̅ⲧⲟ ⲉⲃⲟⲗ. <span style="color:#b00e23">(ⲃ̅)</span> ⲁⲓⲣ̅ ⲙ̅ⲡⲟ ⲁⲓϣⲧⲟⲣⲧⲣ
  ⲁⲓⲑⲃ̅ⲃⲓⲟ ⲁⲩⲱ ⲁⲓⲕⲁⲣⲱⲓ ⲉⲃⲟⲗ ϩⲛ̅ ⲛⲁⲁⲅⲁⲑⲟⲛ. ⲁⲩⲱ ⲁ ⲡⲁⲥⲁϣ ⲣ̅ⲃⲣ̅ⲣⲉ ⲉⲣⲟⲓ.
  <span style="color:#b00e23">(ⲅ̅)</span> ⲁ ⲡⲁϩⲏⲧ ϩⲙⲟⲙ ϩⲙ̅ ⲡⲁⲥⲁ ⲛ̅ϩⲟⲩⲛ. ⲁⲩⲱ
  ⲟⲩⲛ̅ ⲟⲩⲕⲱϩⲧ ⲛⲁⲙⲟⲩϩ ϩⲛ̅ ⲧⲁⲙⲉⲗⲉⲧⲏ. ⲁⲓϣⲁϫⲉ ϩⲙ̅ ⲡⲁⲗⲁⲥ. <span style=
  "color:#b00e23">(ⲇ̅)</span> ϫⲉ ⲙⲁⲧⲁⲙⲟⲓ ⲡϫⲟⲉⲓⲥ ⲉⲧⲁϩⲁⲏ. ⲁⲩⲱ ⲧⲏⲡⲉ ⲛ̅ⲛⲁϩⲟⲟⲩ ϫⲉ
  ⲟⲩⲏⲣ ⲧⲉ. ϫⲉ ⲉⲓⲉⲉⲓⲙⲉ ϫⲉ ⲉⲓϣⲁⲁⲧ ⲛ̅ⲟⲩ. <span style="color:#b00e23">(ⲉ̅)</span>
  ⲉⲓⲥ ϩⲏⲏⲧⲉ ⲁⲕⲧⲣⲉ ⲛⲁϩⲟⲟⲩ ⲣ̅ⲁⲥ. ⲁⲩⲱ ⲉⲣⲉ ⲡⲁⲧⲁϫⲣⲟ ⲟ ⲛ̅ⲑⲉ ⲛ̅ⲗⲁⲁⲩ ⲙ̅ⲡⲉⲕⲙ̅ⲧⲟ ⲉⲃⲟⲗ.
  ⲡⲗⲏⲛ ⲡⲧⲏⲣϥ̅ ϣⲟⲩⲉⲓⲧ ⲣⲱⲙⲉ ⲛⲓⲙ ⲉⲧⲟⲛϩ̅. ⲇⲓⲁⲯⲁⲗⲙⲁ. <span style=
  "color:#b00e23">(ⲋ̅)</span> ⲙⲉⲛⲧⲟⲓⲅⲉ ⲉⲣⲉ ⲡⲣⲱⲙⲉ ⲙⲟⲟϣⲉ ϩⲛ̅ ⲟⲩϩⲉⲓⲕⲱⲛ. ⲡⲗⲏⲛ
  ⲉϥϣⲧⲣ̅ⲧⲱⲣ ⲉⲡϫⲓⲛϫⲏ. ϥⲥⲱⲟⲩϩ ⲉϩⲟⲩⲛ ⲛϥ̅ⲥⲟⲟⲩ ⲁⲛ ϫⲉ ⲉϥⲥⲱⲟⲩϩ ⲙ̅ⲙⲟⲟⲩ ⲛ̅ⲛⲓⲙ.
  <span style="color:#b00e23">(ⲍ̅)</span> ⲧⲉⲛⲟⲩ ⲛⲓⲙ ⲡⲉ ⲧⲁϩⲩⲡⲟⲙⲟⲛⲏ ⲙⲏ ⲙ̅ⲡϫⲟⲉⲓⲥ
  ⲁⲛ ⲡⲉ. ⲁⲩⲱ ⲡⲁⲧⲁϫⲣⲟ ⲙⲏ ⲉϥϩⲁⲧⲏⲕ ⲁ̅. <span style="color:#b00e23">(ⲏ̅)</span>
  ⲙⲁⲧⲟⲩϫⲟⲓ ⲉⲃⲟⲗ ϩⲛ̅ ⲛⲁⲁⲛⲟⲙⲓⲁ ⲧⲏⲣⲟⲩ. ⲁⲕϯ ⲙ̅ⲙⲟⲓ ⲛ̅ⲛⲟϭⲛⲉϭ ⲛ̅ⲛⲓⲁⲧϩⲏⲧ <span style=
  "color:#b00e23">(ⲑ̅)</span> ⲁⲓⲣ̅ ⲙ̅ⲡⲟ ⲙ̅ⲡⲓⲟⲩⲱⲛ ⲛ̅ⲣⲱⲓ ϫⲉ ⲛ̅ⲧⲟⲕ ⲡⲉⲛⲧⲁⲕⲧⲁⲙⲓⲟⲉⲓ.
  <span style="color:#b00e23">(ⲓ̅)</span> ⲥⲟⲟϩⲉ ⲛ̅ⲛⲉⲕⲙⲁⲥⲧⲓⲝ ⲛ̅ⲥⲁⲃⲟⲗ ⲙ̅ⲙⲟⲓ. ⲉⲃⲟⲗ
  ⲅⲁⲣ ϩⲛ̅ ⲧϭⲟⲙ ⲛ̅ⲧⲉⲕϭⲓϫ ⲁⲛⲟⲕ ⲁⲓⲱϫⲛ̅. <span style="color:#b00e23">(ⲓ̅ⲁ̅)</span>
  ⲁⲕⲡⲁⲓⲇⲉⲩⲉ ⲙ̅ⲡⲣⲱⲙⲉ ϩⲛ̅ ϩⲉⲛϫⲡⲓⲟ ϩⲁ ⲧⲉϥⲁⲛⲟⲙⲓⲁ. ⲁⲕⲃⲱⲗ ⲉⲃⲟⲗ ⲛ̅ⲧⲉϥⲯⲩⲭⲏ ⲛ̅ⲑⲉ
  ⲛ̅ⲛⲓϩⲁⲗⲟⲩⲥ. ⲡⲗⲏⲛ ⲣⲱⲙⲉ ⲛⲓⲙ ⲉⲧⲟⲛϩ̅ ϣⲧⲣ̅ⲧⲱⲣ. ⲇⲓⲁⲯⲁⲗⲙⲁ. <span style=
  "color:#b00e23">(ⲓ̅ⲃ̅)</span> ⲥⲱⲧⲙ̅ ⲉⲡⲁϣⲗⲏⲗ ⲙⲛ̅ ⲡⲁⲥⲟⲡⲥ̅. ϫⲓⲥⲙⲏ ⲉⲛⲁⲣⲙ̅ⲉⲓⲏ.
  ⲙ̅ⲡⲣ̅ⲕⲁⲣⲱⲕ ⲉⲣⲟⲓ ϫⲉ ⲁⲛⲅ̅ ⲟⲩⲣⲙ̅ⲛ̅ϭⲟⲉⲓⲗⲉ ϩⲙ̅ ⲡⲕⲁϩ. ⲁⲩⲱ ⲉⲓϭⲁⲗⲱⲟⲩ ⲕⲁⲧⲁ ⲑⲉ
  ⲛ̅ⲛⲁⲉⲓⲟⲧⲉ ⲧⲏⲣⲟⲩ. <span style="color:#b00e23">(ⲓ̅ⲅ̅)</span> ⲃⲱϣ ⲛⲁⲓ ϫⲉ
  ⲉⲓⲉⲙ̅ⲧⲟⲛ ⲙ̅ⲙⲟⲓ ⲉⲙⲡⲁϯⲃⲱⲕ ⲧⲁⲧⲙⲥⲟⲧⲧ̅ ⲉϣⲱⲡⲉ:
  <h3 id="psalms39">39</h3>ⲗ̅ⲑ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ϩⲛ̅ ⲟⲩϩⲩⲡⲟⲙⲟⲛⲏ ⲁⲓϩⲩⲡⲟⲙⲉⲓⲛⲉ ⲉⲡϫⲟⲉⲓⲥ ⲁϥϯϩⲧⲏϥ ⲉⲣⲟⲓ
  ⲁⲩⲱ ⲁϥⲥⲱⲧⲙ̅ ⲉⲡⲁⲥⲟⲡⲥ̅. <span style="color:#b00e23">(ⲃ̅)</span> ⲁϥⲛ̅ⲧ ⲉϩⲣⲁⲓ ϩⲙ̅
  ⲡϣⲏⲓ ⲛ̅ⲧⲧⲁⲗⲁⲓⲡⲱⲣⲓⲁ ⲙⲛ̅ ⲡⲟⲙⲉ ⲛ̅ⲧⲗⲟⲉⲓϩⲉ. ⲁϥⲧⲁϩⲉ ⲛⲁⲟⲩⲉⲣⲏⲧⲉ ⲉⲣⲁⲧⲟⲩ ϩⲓϫⲛ̅ ⲟⲩⲡⲉⲧⲣⲁ.
  ⲁⲩⲱ ⲁϥⲥⲟⲟⲩⲧⲛ̅ ⲛ̅ⲛⲁⲧⲁϭⲥⲉ. <span style="color:#b00e23">(ⲅ̅)</span> ⲁϥⲛⲟⲩϫⲉ ⲉⲣⲱⲓ
  ⲛ̅ⲟⲩϫⲱ ⲛ̅ⲃⲣ̅ⲣⲉ. ⲟⲩⲥⲙⲟⲩ ⲙ̅ⲡⲉⲛⲛⲟⲩⲧⲉ. ⲟⲩⲛ̅ ϩⲁϩ ⲛⲁⲛⲁⲩ ⲛ̅ⲥⲉⲣ̅ϩⲟⲧⲉ. ⲁⲩⲱ ⲛ̅ⲥⲉϩⲉⲗⲡⲓⲍⲉ
  ⲉⲡϫⲟⲓ̈ⲥ. <span style="color:#b00e23">(ⲇ̅)</span> ⲛⲁⲓⲁⲧϥ̅ ⲙ̅ⲡⲣⲱⲙⲉ ⲉⲡⲣⲁⲛ
  ⲙ̅ⲡϫⲟⲉⲓⲥ ⲡⲉ ⲧⲉϥϩⲉⲗⲡⲓⲥ. ⲁⲩⲱ ⲉⲙⲡϥ̅ϭⲱϣⲧ̅ ⲉϫⲛ̅ ϩⲉⲛⲡⲉⲧϣⲟⲩⲉⲓⲧ ⲙⲛ̅ ϩⲉⲛⲙⲁⲛⲓⲁ ⲛ̅ϭⲟⲗ.
  <span style="color:#b00e23">(ⲉ̅)</span> ⲛ̅ⲧⲟⲕ ⲡϫⲟⲉⲓⲥ ⲡⲛⲟⲩⲧⲉ ⲁⲕⲧⲁϣⲉ ⲛⲉⲕϣⲡⲏⲣⲉ.
  ⲁⲩⲱ ⲙⲛ̅ ⲡⲉⲧⲉⲓⲛⲉ ⲙ̅ⲙⲟⲕ ϩⲛ̅ ⲛⲉⲕⲙⲉⲉⲩⲉ. ⲁⲓϫⲟⲟⲩ ⲁⲓⲧⲁⲟⲩⲟⲟⲩ ⲁⲩⲁϣⲁⲓ ⲉϩⲟⲩⲉ ⲟⲩⲏⲡⲉ.
  <span style="color:#b00e23">(ⲋ̅)</span> ⲟⲩⲑⲩⲥⲓⲁ ⲙⲛ̅ ⲁⲩⲡⲣⲟⲥⲫⲟⲣⲁ ⲙ̅ⲡⲕ̅ⲟⲩⲁϣⲟⲩ.
  ⲟⲩⲥⲱⲙⲁ ⲇⲉ ⲁⲕⲥⲃ̅ⲧⲱⲧϥ̅ ⲛⲁⲓ. ⲛⲉϭⲗⲓⲗ ⲙⲛ̅ ⲛⲉϣⲁⲩⲧⲁⲁⲩ ϩⲁ ⲛⲟⲃⲉ ⲙ̅ⲡⲕⲟⲩⲁϣⲟⲩ.
  <span style="color:#b00e23">(ⲍ̅)</span> ⲧⲟⲧⲉ ⲁⲓϫⲟⲟⲥ ϫⲉ ⲉⲓⲥ ϩⲏⲏⲧⲉ ϯⲛⲏⲩ. ϥⲥⲏϩ
  ϩⲛ̅ ⲟⲩⲕⲉⲫⲁⲗⲓⲥ ⲛ̅ϫⲱⲱⲙⲉ ⲉⲧⲃⲏⲏⲧⲧ̅. <span style="color:#b00e23">(ⲏ̅)</span>
  ⲉⲧⲣⲁⲉⲓⲣⲉ ⲡⲁⲛⲟⲩⲧⲉ ⲙ̅ⲡⲉⲕⲟⲩⲱϣ. ⲁⲩⲱ ⲡⲉⲕⲛⲟⲙⲟⲥ ϩⲛ̅ ⲧⲙⲏⲧⲉ ⲙ̅ⲡⲁϩⲏⲧ. <span style=
  "color:#b00e23">(ⲑ̅)</span> ⲁⲓⲉⲩⲁⲅⲅⲉⲗⲓⲍⲉ ⲛ̅ⲟⲩⲇⲓⲕⲁⲓⲟⲥⲩⲛⲏ ϩⲛ̅ ⲟⲩⲛⲟϭ ⲛ̅ⲉⲕⲕⲗⲏⲥⲓⲁ.
  ⲉⲓⲥ ϩⲏⲏⲧⲉ ⲛ̅ⲛⲁⲕⲱⲗⲩ ⲛ̅ⲛⲁⲥⲡⲟⲧⲟⲩ. ⲡϫⲟⲉⲓⲥ ⲛ̅ⲧⲟⲕ ⲉⲛⲧⲁⲕⲉⲓⲙⲉ ⲉⲧⲁⲇⲓⲕⲁⲓⲟⲥⲩⲛⲏ.
  <span style="color:#b00e23">(ⲓ̅)</span> ⲙ̅ⲡⲓϩⲱⲡ ⲛ̅ⲧⲉⲕⲙⲉ ϩⲙ̅ ⲡⲁϩⲏⲧ. ⲁⲩⲱ ⲁⲓϫⲱ
  ⲙ̅ⲡⲉⲕⲟⲩϫⲁⲓ. ⲙ̅ⲡⲓϩⲱⲡ ⲙ̅ⲡⲉⲕⲛⲁ. ⲁⲩⲱ ⲧⲉⲕⲙⲉ ⲉⲩⲥⲩⲛⲁⲅⲱⲅⲏ ⲉⲛⲁϣⲱⲥ. <span style=
  "color:#b00e23">(ⲓ̅ⲁ̅)</span> ⲛ̅ⲧⲟⲕ ⲇⲉ ⲡϫⲟⲉⲓⲥ ⲙ̅ⲡⲣ̅ⲧⲣⲉ ⲛⲉⲕⲙⲛ̅ⲧϣⲁⲛϩⲧⲏϥ ⲟⲩⲉ
  ⲙ̅ⲙⲟⲓ. ⲡⲉⲕⲛⲁ ⲙⲛ̅ ⲧⲉⲕⲙⲉ ⲛⲉⲛⲧⲁⲩϣⲟⲡⲧ̅ ⲉⲣⲟⲟⲩ ⲛ̅ⲟⲩⲟⲉⲓϣ ⲛⲓⲙ <span style=
  "color:#b00e23">(ⲓ̅ⲃ̅)</span> ϫⲉ ⲁⲩⲁⲙⲁϩⲧⲉ ⲙ̅ⲙⲟⲓ ⲛ̅ϭⲓ ϩⲉⲛⲡⲉⲑⲟⲟⲩ ⲉⲙⲛ̅ⲧⲟⲩ ⲏⲡⲉ.
  ⲁⲩⲧⲁϩⲟⲓ ⲛ̅ϭⲓ ⲛⲁⲁⲛⲟⲙⲓⲁ ⲙ̅ⲡⲓⲉϣ̅ϭⲙ̅ϭⲟⲙ ⲉⲛⲁⲩ ⲉⲃⲟⲗ. ⲁⲩⲁϣⲁⲓ ⲉϩⲟⲩⲉ ⲛϥ̅ⲱ ⲛ̅ⲧⲁⲁⲡⲉ. ⲁⲩⲱ
  ⲁ ⲡⲁϩⲏⲧ ⲕⲁⲁⲧ ⲛ̅ⲥⲱϥ. <span style="color:#b00e23">(ⲓ̅ⲅ̅)</span> ⲡϫⲟⲉⲓⲥ ⲁⲣⲓϩⲛⲁⲕ
  ⲉⲧⲟⲩϫⲟⲓ. ⲡϫⲟⲉⲓⲥ ϯϩⲧⲏⲕ ⲉⲃⲟⲏⲑⲉⲓ ⲉⲣⲟⲓ. <span style="color:#b00e23">(ⲓ̅ⲇ̅)</span>
  ⲉⲩⲉϫⲓϣⲓⲡⲉ ⲛ̅ⲥⲉⲟⲩⲱⲗⲥ̅ ϩⲓ ⲟⲩⲥⲟⲡ ⲛ̅ϭⲓ ⲛⲉⲧϣⲓⲛⲉ ⲛ̅ⲥⲁ ⲧⲁⲯⲩⲭⲏ ⲉⲧⲁⲕⲟⲥ. ⲉⲩⲉⲕⲟⲧⲟⲩ
  ⲉⲡⲁϩⲟⲩ ⲛ̅ⲥⲉⲟⲩⲱⲗⲥ̅ ⲛ̅ϭⲓ ⲛⲉⲧⲟⲩⲉϣ ϩⲉⲛⲡⲉⲑⲟⲟⲩ ⲉⲣⲟⲓ. <span style=
  "color:#b00e23">(ⲓ̅ⲉ̅)</span> ⲙⲁⲣⲟⲩϫⲓ ϣⲓⲡⲉ ⲛ̅ⲧⲉⲩⲛⲟⲩ ⲛ̅ϭⲓ ⲛⲉⲧϫⲱ ⲙ̅ⲙⲟⲥ ⲛⲁⲓ ϫⲉ
  ⲉⲩⲅⲉ ⲉⲩⲅⲉ. <span style="color:#b00e23">(ⲓ̅ⲋ̅)</span> ⲉⲩⲉⲧⲉⲗⲏⲗ ⲛ̅ⲥⲉⲉⲩⲫⲣⲁⲛⲉ
  ⲉϩⲣⲁⲓ ⲉϫⲱⲕ ⲛ̅ϭⲓ ⲟⲩⲟⲛ ⲛⲓⲙ ⲉⲧϣⲓⲛⲉ ⲛ̅ⲥⲱⲕ ⲡϫⲟⲉⲓⲥ. ⲁⲩⲱ ⲛ̅ⲥⲉϫⲟⲟⲥ ⲛ̅ⲟⲩⲟⲉⲓϣ ⲛⲓⲙ ϫⲉ
  ⲙⲁⲣⲉ ⲡϫⲟⲉⲓⲥ ⲁⲓⲁⲓ. ⲛⲉⲧⲙⲉ ⲙ̅ⲡⲉⲕⲟⲩϫⲁⲓ ⲛ̅ⲟⲩⲟⲉⲓϣ ⲛⲓⲙ. <span style=
  "color:#b00e23">(ⲓ̅ⲍ̅)</span> ⲁⲛⲟⲕ ⲇⲉ ⲁⲛⲅ̅ ⲟⲩϩⲏⲕⲉ ⲁⲛⲅ̅ ⲟⲩⲉⲃⲓⲏⲛ ⲡϫⲟⲉⲓⲥ ⲡⲉ
  ⲡⲁⲣⲟⲟⲩϣ. ⲛ̅ⲧⲟⲕ ⲡⲉ ⲡⲁⲃⲟⲏⲑⲟⲥ ⲁⲩⲱ ⲧⲁⲛⲁϣⲧⲉ ⲡⲁⲛⲟⲩⲧⲉ ⲙ̅ⲡⲣ̅ⲱⲥⲕ:
  <h3 id="psalms40">40</h3>ⲙ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲛⲁⲓⲁⲧϥ̅ ⲙ̅ⲡⲣⲱⲙⲉ ⲉⲧⲛⲁϯϩⲧⲏϥ ⲉⲩϩⲏⲕⲉ ⲙⲛ̅ ⲟⲩⲉⲃⲓⲏⲛ.
  ⲡϫⲟⲉⲓⲥ ⲛⲁⲧⲟⲩϫⲟϥ ϩⲛ̅ ⲟⲩϩⲟⲟⲩ ⲙ̅ⲡⲟⲛⲏⲣⲟⲛ: <span style="color:#b00e23">(ⲃ̅)</span>
  ϥⲛⲁϩⲁⲣⲉϩ ⲉⲣⲟϥ ⲛϥ̅ⲧⲁⲛϩⲟϥ ⲛϥ̅ⲙⲁⲕⲁⲣⲓⲍⲉ ⲙ̅ⲙⲟϥ ϩⲓϫⲙ̅ ⲡⲕⲁϩ. ⲁⲩⲱ ⲛ̅ⲛⲉϥⲧⲁⲁϥ ⲉⲧⲟⲟⲧϥ̅
  ⲙ̅ⲡⲉϥϫⲁϫⲉ. <span style="color:#b00e23">(ⲅ̅)</span> ⲡϫⲟⲉⲓⲥ ⲛⲁⲃⲟⲏⲑⲉⲓ ⲉⲣⲟϥ ϩⲓϫⲙ̅
  ⲡⲉϭⲗⲟϭ ⲙ̅ⲡⲉϥⲙ̅ⲕⲁϩ. ⲁⲕⲕⲧⲟ ⲙ̅ⲡⲉϥⲙⲁⲛ̅ⲛ̅ⲕⲟⲧⲕ̅ ⲧⲏⲣϥ̅ ϩⲙ̅ ⲡⲉϥϣⲱⲛⲉ. <span style=
  "color:#b00e23">(ⲇ̅)</span> ⲁⲛⲟⲕ ⲁⲓϫⲟⲟⲥ ϫⲉ ⲡϫⲟⲉⲓⲥ ⲛⲁ ⲛⲁⲓ ⲙⲁⲧⲁⲗϭⲉ ⲧⲁⲯⲩⲭⲏ ϫⲉ
  ⲁⲓⲣ̅ⲛⲟⲃⲉ ⲉⲣⲟⲕ. <span style="color:#b00e23">(ⲉ̅)</span> ⲁ ⲛⲁϫⲁϫⲉ ϫⲱ ⲉⲣⲟⲓ
  ⲛ̅ϩⲉⲛⲡⲉⲑⲟⲟⲩ. ϫⲉ ⲉϥⲛⲁⲙⲟⲩ ⲧⲛⲁⲩ ⲛ̅ⲧⲉ ⲡⲉϥⲣⲁⲛ ⲧⲁⲕⲟ <span style=
  "color:#b00e23">(ⲋ̅)</span> ⲁⲩⲱ ⲛⲉϥⲃⲏⲕ ⲉϩⲟⲩⲛ ⲉⲛⲁⲩ ⲉϥϫⲱ ⲛ̅ϩⲉⲛⲡⲉⲧϣⲟⲩⲉⲓⲧ. ⲁ
  ⲡⲉϥϩⲏⲧ ⲥⲱⲟⲩϩ ⲛⲁϥ ⲉϩⲟⲩⲛ ⲛ̅ⲟⲩⲁⲛⲟⲙⲓⲁ ⲛⲉϥⲙⲟⲟϣⲉ ⲉⲃⲟⲗ ⲉϥϣⲁϫⲉ ⲉⲣⲟⲓ <span style=
  "color:#b00e23">(ⲍ̅)</span> ⲛⲉⲩⲕⲁⲥⲕⲥ̅ ⲉⲣⲟⲓ ⲧⲏⲣⲟⲩ ⲛ̅ϭⲓ ⲛⲁϫⲁϫⲉ ϩⲓ ⲟⲩⲥⲟⲡ.
  ⲛⲉⲩⲙⲉⲉⲩⲉ ⲉⲣⲟⲓ ⲉϩⲉⲛⲡⲉⲑⲟⲟⲩ. <span style="color:#b00e23">(ⲏ̅)</span> ⲁⲩⲥⲙⲓⲛⲉ
  ⲛ̅ⲟⲩϣⲁϫⲉ ⲙ̅ⲡⲁⲣⲁⲛⲟⲙⲟⲛ ⲉⲣⲟⲓ. ⲙⲏ ⲡⲉⲧⲛ̅ⲕⲟⲧⲕ̅ ⲙⲉϥⲟⲩⲱϩ ⲉⲧⲟⲟⲧϥ̅ ⲉⲧⲱⲟⲩⲛ. <span style=
  "color:#b00e23">(ⲑ̅)</span> ⲕⲁⲓ ⲅⲁⲣ ⲡⲣⲱⲙⲉ ⲛ̅ⲧⲁⲉⲓⲣⲏⲛⲏ ⲛⲉⲓⲕⲱ ⲛ̅ϩⲧⲏⲓ ⲉⲣⲟϥ.
  <span style="color:#b00e23">(ⲓ̅)</span> ⲡⲉⲧⲟⲩⲱⲙ ⲟⲉⲓⲕ ⲛⲙ̅ⲙⲁⲓ ⲁϥϥⲓ ⲙ̅ⲡⲉϥϯⲃⲥ̅
  ⲉϩⲣⲁⲓ ⲉϫⲱⲓ. ⲛ̅ⲧⲟⲕ ⲇⲉ ⲡϫⲟⲉⲓⲥ ⲛⲁ ⲛⲁⲓ ⲛⲅ̅ⲧⲟⲩⲛⲟⲥⲧ̅ ⲧⲁⲧⲱⲱⲃⲉ ⲛⲁⲩ. <span style=
  "color:#b00e23">(ⲓ̅ⲁ̅)</span> ϩⲙ̅ ⲡⲁⲓ ⲁⲓⲉⲓⲙⲉ ϫⲉ ⲁⲕⲟⲩⲁϣⲧ̅ ϫⲉ ⲛ̅ⲛⲉ ⲡⲁϫⲁϫⲉ ⲣⲁϣⲉ
  ⲙ̅ⲙⲟⲓ. <span style="color:#b00e23">(ⲓ̅ⲃ̅)</span> ⲁⲛⲟⲕ ⲇⲉ ⲁⲕϣⲟⲡⲧ̅ ⲉⲣⲟⲕ ⲉⲧⲃⲉ
  ⲧⲁⲙⲛ̅ⲧⲃⲁⲗϩⲏⲧ. ⲁⲩⲱ ⲁⲕⲧⲁϫⲣⲟⲓ ⲙ̅ⲡⲉⲕⲙ̅ⲧⲟ ⲉⲃⲟⲗ ϣⲁ ⲉⲛⲉϩ <span style=
  "color:#b00e23">(ⲓ̅ⲅ̅)</span> ϥⲥⲙⲁⲙⲁⲁⲧ ⲛ̅ϭⲓ ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅ ϫⲓⲛ ⲉⲛⲉϩ
  ϣⲁ ⲉⲛⲉϩ ⲉϥⲉϣⲱⲡⲉ ⲉϥⲉϣⲱⲡⲉ:
  <h3 id="psalms41">41</h3>ⲙ̅ⲁ̅. ⲉⲡϫⲱⲕ ⲉⲃⲟⲗ ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ⲛ̅ϣⲏⲣⲉ ⲛ̅ⲕⲟⲣⲉ
  <span style="color:#b00e23">(ⲁ̅)</span> ⲛ̅ⲑⲉ ⲉⲧⲉⲣⲉ ⲟⲩⲉⲉⲓⲟⲩⲗ ⲙⲉ ⲛ̅ϭⲱ ϩⲓϫⲛ̅
  ϩⲉⲛϩⲟⲛⲃⲉ ⲙ̅ⲙⲟⲟⲩ. ⲧⲁⲓ ⲧⲉ ⲑⲉ ⲉⲧⲉⲣⲉ ⲧⲁⲯⲩⲭⲏ ⲙⲉ ⲛⲉⲓ ⲉⲣⲁⲧⲕ̅ ⲡⲛⲟⲩⲧⲉ. <span style=
  "color:#b00e23">(ⲃ̅)</span> ⲁ ⲧⲁⲯⲩⲭⲏ ⲉⲓⲃⲉ ⲙ̅ⲡⲛⲟⲩⲧⲉ ⲉⲧⲟⲛϩ̅. ϫⲉ ⲉⲓⲛⲏⲩ ⲧⲛⲁⲩ
  ⲧⲁⲟⲩⲱⲛϩ̅ ⲉⲃⲟⲗ ⲙ̅ⲡϩⲟ ⲙ̅ⲡⲁⲛⲟⲩⲧⲉ. <span style="color:#b00e23">(ⲅ̅)</span> ⲁ
  ⲛⲁⲣⲙ̅ⲉⲓⲟⲟⲩⲉ ϣⲱⲡⲉ ⲛⲁⲓ ⲛ̅ⲟⲉⲓⲕ ⲙ̅ⲡⲉϩⲟⲟⲩ ⲙⲛ̅ ⲧⲉⲩϣⲏ. ϩⲙ̅ ⲡⲧⲣⲉⲩϫⲟⲟⲥ ⲛⲁⲓ ⲙ̅ⲙⲏⲛⲉ ϫⲉ
  ⲉϥⲧⲱⲛ ⲡⲉⲕⲛⲟⲩⲧⲉ. <span style="color:#b00e23">(ⲇ̅)</span> ⲛⲁⲓ ⲁⲓⲣ̅ ⲡⲉⲩⲙⲉⲉⲩⲉ
  ⲁⲓⲡⲱϩⲧ̅ ⲛ̅ⲧⲁⲯⲩⲭⲏ ⲉϩⲣⲁⲓ ⲉϫⲱⲓ. ϫⲉ ϯⲛⲏⲩ ⲉⲃⲟⲗ ϩⲓⲧⲛ̅ ⲟⲩⲙⲁ ⲛ̅ⲥⲕⲏⲛⲏ ⲛ̅ϣⲡⲏⲣⲉ ϣⲁ ⲡⲏⲓ
  ⲙ̅ⲡⲛⲟⲩⲧⲉ. ϩⲛ ⲟⲩⲥⲙⲏ ⲛ̅ⲧⲉⲗⲏⲗ ϩⲓ ⲟⲩⲱⲛϩ̅ ⲉⲃⲟⲗ ⲛ̅ϩⲣⲟⲟⲩ ⲙ̅ⲡⲉⲧⲣ̅ϣⲁ. <span style=
  "color:#b00e23">(ⲉ̅)</span> ⲉⲧⲃⲉ ⲟⲩ ⲧⲉⲗⲩⲡⲉⲓ ⲧⲁⲯⲩⲭⲏ ⲁⲩⲱ ⲉⲧⲃⲉ ⲟⲩ ⲧⲉϣⲧⲟⲣⲧⲣ̅
  ⲙ̅ⲙⲟⲓ. ϩⲉⲗⲡⲓⲍⲉ ⲉⲡⲛⲟⲩⲧⲉ ϫⲉ ϯⲛⲁⲟⲩⲱⲛϩ̅ ⲛⲁϥ ⲉⲃⲟⲗ. ⲡⲟⲩϫⲁⲓ ⲙ̅ⲡⲁϩⲟ ⲡⲉ ⲡⲁⲛⲟⲩⲧⲉ.
  <span style="color:#b00e23">(ⲋ̅)</span> ⲁ ⲧⲁⲯⲩⲭⲏ ϣⲧⲟⲣⲧⲣ̅ ⲛ̅ϩⲏⲧⲧ̅. ⲉⲧⲃⲉ ⲡⲁⲓ
  ϯⲛⲁⲣ̅ ⲡⲉⲕⲙⲉⲉⲩⲉ ⲡϫⲟⲉⲓⲥ ϩⲙ̅ ⲡⲕⲁϩ ⲙ̅ⲡⲓⲟⲣⲇⲁⲛⲏⲥ ⲙⲛ̅ ϩⲉⲣⲙⲱⲛ ⲉⲃⲟⲗ ϩⲙ̅ ⲡⲧⲟⲟⲩ ϣⲏⲙ.
  <span style="color:#b00e23">(ⲍ̅)</span> ⲡⲛⲟⲩⲛ ⲛⲁⲱϣ ⲟⲩⲃⲉ ⲡⲛⲟⲩⲛ ⲉⲡⲉϩⲣⲟⲟⲩ
  ⲛ̅ⲛⲉⲕⲕⲁⲧⲁϩⲣⲁⲕⲧⲏⲥ. ⲛⲉⲕⲣⲟⲟⲩϣ ⲧⲏⲣⲟⲩ ⲙⲛ̅ ⲛⲉⲕϩⲟⲉⲓⲙ ⲁⲩⲉⲓ ⲉϩⲣⲁⲓ ⲉϫⲱⲓ <span style=
  "color:#b00e23">(ⲏ̅)</span> ⲡϫⲟⲉⲓⲥ ⲛⲁϩⲱⲛ ⲙ̅ⲡⲉϥⲛⲁ ⲙ̅ⲡⲉϩⲟⲟⲩ ⲛϥ̅ⲟⲩⲟⲛϩϥ̅ ⲉⲃⲟⲗ
  ⲛ̅ⲧⲉⲩϣⲏ. ⲉⲣⲉ ⲡⲁϣⲗⲏⲗ ⲛ̅ⲧⲟⲟⲧ ⲉⲡⲛⲟⲩⲧⲉ ⲙ̅ⲡⲁⲱⲛϩ̅. <span style=
  "color:#b00e23">(ⲑ̅)</span> ϯⲛⲁϫⲟⲟⲥ ⲙ̅ⲡⲁⲛⲟⲩⲧⲉ ϫⲉ ⲛ̅ⲧⲕ̅ ⲡⲁⲣⲉϥϣⲟⲡⲧ̅ ⲉⲣⲟⲕ ⲉⲧⲃⲉ
  ⲟⲩ ⲁⲕⲣ̅ ⲡⲁⲱⲃϣ̅. ⲉⲧⲃⲉ ⲟⲩ ⲁⲕⲕⲁⲁⲧ ⲛ̅ⲥⲱⲕ ⲁⲩⲱ ⲉⲧⲃⲉ ⲟⲩ ϯⲙⲟⲟϣⲉ ⲉⲓⲟⲕⲙ̅. ϩⲙ̅
  ⲡⲧⲣⲉϥⲑⲗⲓⲃⲉ ⲙ̅ⲙⲟⲓ ⲛ̅ϭⲓ ⲡⲁϫⲁϫⲉ. <span style="color:#b00e23">(ⲓ̅)</span> ϩⲙ̅
  ⲡⲧⲣⲉⲩⲗⲱϫϩ̅ ⲛ̅ⲛⲁⲕⲉⲉⲥ ⲁⲩⲛⲉϭⲛⲟⲩϭⲧ̅ ⲛ̅ϭⲓ ⲛⲉⲧⲑⲗⲓⲃⲉ ⲙ̅ⲙⲟⲓ. ϩⲙ̅ ⲡⲧⲣⲉⲩϫⲟⲟⲥ ⲛⲁⲓ ⲙ̅ⲙⲏⲛⲉ
  ϫⲉ ⲉϥⲧⲱⲛ ⲡⲉⲕⲛⲟⲩⲧⲉ <span style="color:#b00e23">(ⲓ̅ⲁ̅)</span> ⲉⲧⲃⲉ ⲟⲩ ⲧⲁⲯⲩⲭⲏ
  ⲧⲉⲗⲩⲡⲉⲓ ⲁⲩⲱ ⲉⲧⲃⲉ ⲟⲩ ⲧⲉϣⲧⲟⲣⲧⲣ̅ ⲙ̅ⲙⲟⲓ. ϩⲉⲗⲡⲓⲍⲉ ⲉⲡⲛⲟⲩⲧⲉ ϫⲉ ϯⲛⲁⲟⲩⲱⲛϩ̅ ⲛⲁϥ ⲉⲃⲟⲗ
  ⲡⲟⲩϫⲁⲓ ⲙ̅ⲡⲁϩⲟ ⲡⲉ ⲡⲁⲛⲟⲩⲧⲉ:
  <h3 id="psalms42">42</h3>ⲙ̅ⲃ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲕⲣⲓⲛⲉ ⲙ̅ⲙⲟⲓ ⲡⲛⲟⲩⲧⲉ ⲛⲅ̅ⲣ̅ ⲡⲁϩⲁⲡ ⲉⲃⲟⲗ ϩⲛ̅ ⲟⲩϩⲉⲑⲛⲟⲥ
  ⲉϥϫⲁϩⲙ̅. ⲙⲁⲧⲟⲩϫⲟⲓ ⲉⲃⲟⲗ ϩⲛ̅ ⲟⲩⲣⲱⲙⲉ ⲛ̅ϫⲓⲛ̅ϭⲟⲛⲥ̅ ⲁⲩⲱ ⲛ̅ⲕⲣⲟϥ <span style=
  "color:#b00e23">(ⲃ̅)</span> ϫⲉ ⲛ̅ⲧⲟⲕ ⲡⲉ ⲡⲛⲟⲩⲧⲉ ⲡⲁⲧⲁϫⲣⲟ. ⲉⲧⲃⲉ ⲟⲩ ⲁⲕⲕⲁⲁⲧ ⲛ̅ⲥⲱⲕ.
  ⲁⲩⲱ ⲉⲧⲃⲉ ⲟⲩ ϯⲙⲟⲟϣⲉ ⲉⲓⲟⲕⲙ̅ ϩⲙ̅ ⲡⲧⲣⲉ ⲡⲁϫⲁϫⲉ ⲑⲗⲓⲃⲉ ⲙ̅ⲙⲟⲓ. ϩⲙ̅ ⲡⲧⲣⲉⲩⲗⲱϫϩ̅
  ⲛ̅ⲛⲁⲕⲉⲉⲥ ⲁⲩⲛⲉϭⲛⲟⲩϭⲧ̅ ⲛ̅ϭⲓ ⲛⲁϫⲁϫⲉ. <span style="color:#b00e23">(ⲅ̅)</span> ⲙⲁ
  ⲧⲛ̅ⲛⲟⲟⲩ ⲙ̅ⲡⲉⲕⲟⲩⲟⲉⲓⲛ ⲙⲛ̅ ⲧⲉⲕⲙⲉ. ⲛ̅ⲧⲟⲟⲩ ⲛⲉⲛⲧⲁⲩϫⲓⲙⲟⲉⲓⲧ ϩⲏⲧ ⲁⲩⲛ̅ⲧ ⲉϫⲙ̅ ⲡⲉⲕⲧⲟⲟⲩ
  ⲉⲧⲟⲩⲁⲁⲃ ⲁⲩⲱ ⲉⲛⲉⲕⲙⲁⲛ̅ϣⲱⲡⲉ. <span style="color:#b00e23">(ⲇ̅)</span> ϯⲛⲁⲃⲱⲕ
  ⲉϩⲟⲩⲛ ⲛ̅ⲛⲁϩⲣⲙ̅ ⲡⲉⲑⲩⲥⲓⲁⲥⲧⲏⲣⲓⲟⲛ ⲙ̅ⲡⲛⲟⲩⲧⲉ. ⲛ̅ⲛⲁϩⲣⲙ̅ ⲡⲛⲟⲩⲧⲉ ⲉⲧⲉⲩⲫⲣⲁⲛⲉ
  ⲛ̅ⲧⲁⲙⲛ̅ⲧϣⲏⲣⲉ ϣⲏⲙ. ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲡⲁⲛⲟⲩⲧⲉ ϩⲛ̅ ⲟⲩⲕⲓⲑⲁⲣⲁ. <span style=
  "color:#b00e23">(ⲉ̅)</span> ⲉⲧⲃⲉ ⲟⲩ ⲧⲉⲗⲩⲡⲉⲓ ⲧⲁⲯⲩⲭⲏ ⲁⲩⲱ ⲉⲧⲃⲉ ⲟⲩ ⲧⲉϣⲧⲟⲣⲧⲣ̅
  ⲙ̅ⲙⲟⲓ ϩⲉⲗⲡⲓⲍⲉ ⲉⲡⲛⲟⲩⲧⲉ ϫⲉ ϯⲛⲁⲟⲩⲱⲛϩ̅ ⲛⲁϥ ⲉⲃⲟⲗ. ⲡⲟⲩϫⲁⲓ ⲙ̅ⲡⲁϩⲟ ⲡⲉ ⲡⲁⲛⲟⲩⲧⲉ:
  <h3 id="psalms43">43</h3>ⲙ̅ⲅ̅. ⲉⲡϫⲱⲕ ⲉⲃⲟⲗ ⲛ̅ⲛ̅ϣⲏⲣⲉ ⲛ̅ⲕⲟⲣⲉ ⲡⲉⲯⲁⲗⲙⲟⲥ
  ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ. <span style="color:#b00e23">(ⲁ̅)</span> ⲡⲛⲟⲩⲧⲉ ⲁⲛⲥⲱⲧⲙ̅ ϩⲛ̅
  ⲛⲉⲛⲙⲁⲁϫⲉ ⲛⲉⲛⲉⲓⲟⲧⲉ ⲁⲩⲧⲁⲙⲟⲛ ⲉⲡϩⲱⲃ ⲛ̅ⲧⲁⲕⲁⲁϥ ϩⲛ̅ ⲛⲉⲩϩⲟⲟⲩ ϩⲛ̅ ⲛⲉϩⲟⲟⲩ ⲛ̅ϣⲟⲣⲡ̅.
  <span style="color:#b00e23">(ⲃ̅)</span> ⲁ ⲧⲉⲕϭⲓϫ ϥⲱⲧⲉ ⲉⲃⲟⲗ ⲛ̅ϩⲉⲛϩⲉⲑⲛⲟⲥ
  ⲁⲕⲧⲟϭⲟⲩ. ⲁⲕⲑⲙ̅ⲕⲟ ⲛ̅ϩⲉⲛⲗⲁⲟⲥ ⲁⲕⲛⲟϫⲟⲩ ⲉⲃⲟⲗ. <span style=
  "color:#b00e23">(ⲅ̅)</span> ⲛ̅ⲧⲁⲩⲕⲗⲏⲣⲟⲛⲟⲙⲉⲓ ⲅⲁⲣ ⲁⲛ ⲙ̅ⲡⲕⲁϩ ϩⲛ̅ ⲧⲉⲩⲥⲏϥⲉ. ⲁⲩⲱ
  ⲙ̅ⲡⲉⲩϭⲃⲟⲓ ⲁⲛ ⲡⲉⲛⲧⲁϥⲧⲟⲩϫⲟⲟⲩ. ⲁⲗⲗⲁ ⲧⲉⲕⲟⲩⲛⲁⲙ ⲧⲉ ⲙⲛ̅ ⲡⲉⲕϭⲃⲟⲓ. ⲁⲩⲱ ⲡⲟⲩⲟⲉⲓⲛ ⲙ̅ⲡⲉⲕϩⲟ
  ϫⲉ ⲁⲕⲟⲩⲁϣⲟⲩ. <span style="color:#b00e23">(ⲇ̅)</span> ⲛ̅ⲧⲟⲕ ⲡⲉ ⲡⲁⲣ̅ⲣⲟ ⲁⲩⲱ
  ⲡⲁⲛⲟⲩⲧⲉ ⲡⲉⲧϩⲱⲛ ⲛ̅ⲛⲉⲩϫⲁⲓ ⲛ̅ⲓⲁⲕⲱⲃ. <span style="color:#b00e23">(ⲉ̅)</span> ϩⲣⲁⲓ
  ⲛ̅ϩⲏⲧⲕ̅ ⲧⲛ̅ⲛⲁⲕⲱⲛⲥ̅ ⲛ̅ⲛⲉⲛϫⲁϫⲉ. ⲁⲩⲱ ϩⲙ̅ ⲡⲉⲕⲣⲁⲛ ⲧⲛ̅ⲛⲁⲥⲱϣϥ̅ ⲛ̅ⲛⲉⲧⲧⲱⲟⲩⲛ ⲉϫⲱⲛ
  <span style="color:#b00e23">(ⲋ̅)</span> ⲛⲉⲓⲕⲱ ⲅⲁⲣ ⲁⲛ ⲛ̅ϩⲧⲏⲓ ⲉⲧⲁⲡⲓⲧⲉ. ⲁⲩⲱ
  ⲛ̅ⲧⲁⲥⲏϥⲉ ⲁⲛ ⲧⲉⲧⲛⲁϫⲟⲩϫⲟⲓ. <span style="color:#b00e23">(ⲍ̅)</span> ⲁⲕⲧⲟⲩϫⲟⲛ ⲅⲁⲣ
  ⲉⲃⲟⲗ ϩⲓⲧⲛ̅ ⲛⲉⲧⲑⲗⲓⲃⲉ ⲙ̅ⲙⲟⲛ. ⲁⲩⲱ ⲁⲕϯϣⲓⲡⲉ ⲛ̅ⲛⲉⲧⲙⲟⲥⲧⲉ ⲙ̅ⲙⲟⲛ. <span style=
  "color:#b00e23">(ⲏ̅)</span> ϩⲣⲁⲓ ϩⲙ̅ ⲡⲉⲛⲛⲟⲩⲧⲉ ⲧⲛ̅ⲛⲁϫⲓ ⲧⲁⲉⲓⲟ ⲙ̅ⲡⲉϩⲟⲟⲩ ⲧⲏⲣϥ̅.
  ⲁⲩⲱ ⲧⲛ̅ⲛⲁⲉⲝⲟⲙⲟⲗⲟⲅⲉⲓ ⲙ̅ⲡⲉⲕⲣⲁⲛ ϣⲁ ⲉⲛⲉϩ. ⲇⲓⲁⲯⲁⲗ. <span style=
  "color:#b00e23">(ⲑ̅)</span> ⲧⲉⲛⲟⲩ ⲇⲉ ⲁⲕⲥⲁϩⲱⲛ ⲉⲃⲟⲗ ⲁⲕϯϣⲓⲡⲉ ⲛⲁⲛ. ⲁⲩⲱ ⲛⲅ̅ⲛⲏⲩ ⲁⲛ
  ⲉⲃⲟⲗ ϩⲛ̅ ⲛⲉⲛϭⲟⲙ. <span style="color:#b00e23">(ⲓ̅)</span> ⲁⲕⲕⲧⲟⲛ ⲉⲡⲁϩⲟⲩ ⲡⲁⲣⲁ
  ⲛⲉⲛϫⲁϫⲉ. ⲁ ⲛⲉⲧⲙⲟⲥⲧⲉ ⲙ̅ⲙⲟⲛ ⲧⲟⲣⲡⲛ̅ ⲛⲁⲩ. <span style=
  "color:#b00e23">(ⲓ̅ⲁ̅)</span> ⲁⲕⲧⲁⲁⲛ ⲛ̅ⲑⲉ ⲛ̅ⲛⲓⲉⲥⲟⲟⲩ ⲉϣⲁⲩⲟⲩⲟⲙⲟⲩ ⲁⲩⲱ ⲁⲕϫⲟⲟⲣⲛ̅
  ⲉⲃⲟⲗ ϩⲛ̅ ⲛ̅ϩⲉⲑⲛⲟⲥ. <span style="color:#b00e23">(ⲓ̅ⲃ̅)</span> ⲁⲕϯ ⲙ̅ⲡⲉⲕⲗⲁⲟⲥ
  ⲁϫⲛ̅ ⲁⲥⲟⲩ. ⲁⲩⲱ ⲛⲉ ⲙⲛ̅ ⲙⲏⲏϣⲉ ϩⲛ̅ ⲛⲉⲛⲗⲟⲩⲗⲁⲓ. <span style=
  "color:#b00e23">(ⲓ̅ⲅ̅)</span> ⲁⲕⲕⲱ ⲙ̅ⲙⲟⲛ ⲛ̅ⲛⲟϭⲛⲉϭ ⲛ̅ⲛⲉⲧϩⲓⲧⲟⲩⲱⲛ ⲛⲕ̅ⲱⲙϣ ⲁⲩⲱ
  ⲛ̅ⲥⲱⲃⲉ ⲛ̅ⲛⲉⲧ ⲙ̅ⲡⲉⲛⲕⲱⲧⲉ. <span style="color:#b00e23">(ⲓ̅ⲇ̅)</span> ⲁⲕⲕⲱ ⲙ̅ⲙⲟⲛ
  ⲉⲩⲡⲁⲣⲁⲃⲟⲗⲏ ⲛ̅ⲛ̅ϩⲉⲑⲛⲟⲥ. ⲁⲩⲱ ⲛ̅ⲕⲓⲙ ⲛ̅ⲁⲡⲉ ⲛ̅ϩⲉⲛⲗⲁⲟⲥ. <span style=
  "color:#b00e23">(ⲓ̅ⲉ̅)</span> ϫⲉ ⲡⲁϣⲓⲡⲉ ⲙ̅ⲡⲁⲙ̅ⲧⲟ ⲉⲃⲟⲗ ⲙ̅ⲡⲉϩⲟⲟⲩ ⲧⲏⲣϥ̅ ⲁⲩⲱ
  ⲡϣⲓⲡⲉ ⲙ̅ⲡⲁϩⲟ ⲁϥϩⲱⲃⲥ̅ ⲉⲃⲟⲗ ⲉϫⲱⲓ. <span style="color:#b00e23">(ⲓ̅ⲋ̅)</span>
  ⲉⲃⲟⲗ ⲙ̅ⲡⲉϩⲣⲟⲟⲩ ⲙ̅ⲡⲉⲧⲛⲟϭⲛⲉϭ ⲙⲛ̅ ⲡⲉⲧⲡⲁⲣⲁⲗⲁⲗⲉⲓ. ⲙ̅ⲡⲉⲙ̅ⲧⲟ ⲉⲃⲟⲗ ⲙⲡϫⲁϫⲉ ⲙⲛ̅
  ⲡⲉⲧⲇⲓⲱⲕⲉ. <span style="color:#b00e23">(ⲓ̅ⲍ̅)</span> ⲛⲁⲓ ⲧⲏⲣⲟⲩ ⲁⲩⲉⲓ ⲉϩⲣⲁⲓ ⲉϫⲱⲛ
  ⲙ̅ⲡⲛ̅ⲣ̅ⲡⲉⲕⲱⲃϣ̅. ⲁⲩⲱ ⲙ̅ⲡⲛ̅ϫⲓⲛ̅ϭⲟⲛⲥ̅ ϩⲛ̅ ⲧⲉⲕⲇⲓⲁⲑⲏⲕⲏ. <span style=
  "color:#b00e23">(ⲓ̅ⲏ̅)</span> ⲁⲩⲱ ⲙ̅ⲡⲉ ⲡⲉⲛϩⲏⲧ ⲥⲁϩⲱϥ ⲉⲡⲁϩⲟⲩ. ⲁⲕⲣⲓⲕⲉ
  ⲛ̅ⲛⲉⲛϩⲓⲟⲟⲩⲉ ⲉⲃⲟⲗ ϩⲛ̅ ⲧⲉⲕϩⲓⲏ <span style="color:#b00e23">(ⲓ̅ⲑ̅)</span> ϫⲉ
  ⲁⲕⲑⲃ̅ⲃⲓⲟⲛ ϩⲛ̅ ⲟⲩⲙⲁⲛ̅ⲙ̅ⲕⲁϩ. ⲁⲩⲱ ⲁⲥϩⲟⲃⲥⲛ̅ ⲛ̅ϭⲓ ⲑⲁⲉⲓⲃⲉⲥ ⲙ̅ⲡⲙⲟⲩ. <span style=
  "color:#b00e23">(ⲕ̅)</span> ⲉϣϫⲉ ⲁⲛⲣ̅ⲡⲟⲃϣ̅ ⲙ̅ⲡⲣⲁⲛ ⲙ̅ⲡⲉⲛⲛⲟⲩⲧⲉ. ⲉϣϫⲉ ⲁⲛⲡⲉⲣϣ̅
  ⲛⲉⲛϭⲓϫ ⲉⲃⲟⲗ ⲉⲩⲛⲟⲩⲧⲉ ⲛ̅ϣⲙ̅ⲙⲟ. <span style="color:#b00e23">(ⲕ̅ⲁ̅)</span> ⲙⲏ
  ⲙ̅ⲡⲛⲟⲩⲧⲉ ⲁⲛ ⲡⲉⲧⲛⲁϣⲓⲛⲉ ⲛ̅ⲥⲁ ⲛⲁⲓ ⲛ̅ⲧⲟϥ ⲅⲁⲣ ⲉⲧⲥⲟⲟⲩⲛ ⲉⲛⲉⲑⲏⲡ ⲙ̅ⲫⲏⲧ. <span style=
  "color:#b00e23">(ⲕ̅ⲃ̅)</span> ϫⲉ ⲉⲧⲃⲏⲏⲧⲕ̅ ⲥⲉⲙⲟⲩⲟⲩⲧ ⲙ̅ⲙⲟⲛ ⲙ̅ⲡⲉϩⲟⲟⲩ ⲧⲏⲣϥ̅.
  ⲁⲩⲟⲡⲛ̅ ⲛ̅ⲑⲉ ⲛ̅ⲛⲓⲉⲥⲟⲟⲩ ⲉⲕⲟⲛⲥⲟⲩ <span style="color:#b00e23">(ⲕ̅ⲅ̅)</span> ⲧⲱⲟⲩⲛ
  ⲡϫⲟⲉⲓⲥ ⲉⲧⲃⲉ ⲟⲩ ⲕⲛ̅ⲕⲟⲧⲕ̅ ⲧⲱⲟⲩⲛ ⲙ̅ⲡⲣ̅ⲕⲁⲁⲛ ⲛ̅ⲥⲱⲕ ϣⲁⲃⲟⲗ. <span style=
  "color:#b00e23">(ⲕ̅ⲇ̅)</span> ⲉⲧⲃⲉ ⲟⲩ ⲁⲕⲕⲧⲉ ⲡⲉⲕϩⲟ ⲉⲃⲟⲗ. ⲁⲕⲣ̅ⲡⲱⲃϣ̅
  ⲛ̅ⲧⲉⲛⲙⲛ̅ⲧϩⲏⲕⲉ ⲙⲛ̅ ⲧⲉⲛⲑⲗⲓⲯⲓⲥ. <span style="color:#b00e23">(ⲕ̅ⲉ̅)</span> ϫⲉ ⲁ
  ⲧⲉⲛⲯⲩⲭⲏ ⲑⲃ̅ⲃⲓⲟ ϣⲁ ⲡⲕⲁϩ. ⲁ ϩⲏⲧⲛ̅ ⲧⲱϭⲉ ⲉⲡⲉⲥⲏⲧ. <span style=
  "color:#b00e23">(ⲕ̅ⲋ̅)</span> ⲧⲱⲟⲩⲛ ⲃⲟⲏⲑⲉⲓ ⲉⲣⲟⲛ ⲡϫⲟⲓ̈ⲥ. ⲁⲩⲱ ⲛⲅ̅ⲥⲟⲧⲛ̅ ⲉⲧⲃⲉ
  ⲡⲉⲕⲣⲁⲛ:
  <h3 id="psalms44">44</h3>ⲙ̅ⲇ̅. ⲉⲡϫⲱⲕ ⲉⲃⲟⲗ ⲉⲧⲃⲉ ⲛⲉⲧⲛⲁϣⲓⲃⲉ ⲛ̅ⲛ̅ϣⲏⲣⲉ ⲛ̅ⲕⲟⲣⲉ
  ⲉⲩⲙⲛ̅ⲧⲣⲙ̅ⲛ̅ϩⲏⲧ ⲧⲱⲇⲏ ϩⲁ ⲡⲙⲉⲣⲓⲧ. <span style="color:#b00e23">(ⲁ̅)</span> ⲁ
  ⲡⲁϩⲏⲧ ⲧⲁⲩⲟ ⲉⲃⲟⲗ ⲛ̅ⲟⲩϣⲁϫⲉ ⲉⲛⲁⲛⲟϥ. ϯⲛⲁϫⲱ ⲁⲛⲟⲕ ⲛ̅ⲛⲁϩⲃⲏⲩⲉ ⲙ̅ⲡⲣ̅ⲣⲟ. ⲡⲁⲗⲁⲥ ⲟⲩⲕⲁϣ
  ⲛⲅ̅ⲣⲁⲙⲙⲁⲧⲉⲩⲥ ⲡⲉ ⲛ̅ⲣⲉϥϭⲉⲡⲏ ⲉϥⲥϩⲁⲓ. <span style="color:#b00e23">(ⲃ̅)</span>
  ⲉⲛⲉⲥⲱϥ ϩⲙ̅ ⲡⲉϥⲥⲁ ⲡⲁⲣⲁ ⲛ̅ϣⲏⲣⲉ ⲛ̅ⲛ̅ⲣⲱⲙⲉ. ⲁ ⲧⲉⲭⲁⲣⲓⲥ ⲡⲱⲛ ⲉⲃⲟⲗ ϩⲓ ⲛⲉⲕⲥⲡⲟⲧⲟⲩ ⲉⲧⲃⲉ
  ⲡⲁⲓ ⲁ ⲡⲛⲟⲩⲧⲉ ⲥⲙⲟⲩ ⲉⲣⲟⲕ ϣⲁ ⲉⲛⲉϩ. <span style="color:#b00e23">(ⲅ̅)</span> ⲙⲟⲣⲕ
  ⲛ̅ⲧⲉⲕⲥⲏϥⲉ ⲉϫⲙ̅ ⲡⲉⲕⲙⲏⲣⲟⲥ ⲡⲉⲧⲉ ⲟⲩⲛ ϭⲟⲙ ⲙ̅ⲙⲟϥ. ϩⲙ̅ ⲡⲉⲕⲥⲁ ⲙⲛ̅ ⲡⲉⲕⲁⲛⲁⲓ.
  <span style="color:#b00e23">(ⲇ̅)</span> ⲛⲅ̅ⲥⲱⲙⲛⲧ̅ ⲛⲅ̅ⲥⲟⲟⲩⲧⲛ ⲛⲅ̅ⲣ̅ⲣ̅ⲣⲟ. ⲉⲧⲃⲉ
  ⲧⲙⲉ ⲙⲛ̅ ⲧⲙⲛ̅ⲧⲣⲙ̅ⲣⲁϣ ⲙⲛ ⲧⲇⲓⲕⲁⲓⲟⲥⲩⲛⲏ. ⲁⲩⲱ ⲧⲉⲕⲟⲩⲛⲁⲙ ⲛⲁϫⲓⲙⲟⲉⲓⲧ ϩⲏⲧⲕ̅ ϩⲛ̅ ⲟⲩϣⲡⲏⲣⲉ.
  <span style="color:#b00e23">(ⲉ̅)</span> ⲛⲉⲕⲥⲟⲧⲉ ⲧⲏⲙ ⲡⲉⲧⲉ ⲟⲩⲛ̅ ϭⲟⲙ ⲙ̅ⲙⲟϥ ϩⲙ̅
  ⲡϩⲏⲧ ⲛ̅ⲛ̅ϫⲁϫⲉ ⲙ̅ⲡⲣ̅ⲣⲟ. ⲛ̅ⲗⲁⲟⲥ ⲛⲁϩⲉ ϩⲁⲣⲁⲧⲕ̅. <span style=
  "color:#b00e23">(ⲋ̅)</span> ⲡⲉⲕⲑⲣⲟⲛⲟⲥ ⲡⲛⲟⲩⲧⲉ ϣⲟⲟⲡ ϣⲁ ⲉⲛⲉϩ ⲛ̅ⲉⲛⲉϩ. ⲟⲩϭⲉⲣⲱⲃ
  ⲛ̅ⲥⲟⲟⲩⲧⲛ̅ ⲡⲉ ⲡϭⲉⲣⲱⲃ ⲛ̅ⲧⲉⲕⲙⲛ̅ⲧⲉⲣⲟ. <span style="color:#b00e23">(ⲍ̅)</span>
  ⲁⲕⲙⲉⲣⲉ ⲧⲇⲓⲕⲁⲓⲟⲥⲩⲛⲏ ⲁⲕⲙⲉⲥⲧⲉ ⲡϫⲓⲛϭⲟⲛⲥ̅ ⲉⲧⲃⲉ ⲡⲁⲓ ⲁϥⲧⲁϩⲕ̅ ⲛ̅ϭⲓ ⲡⲛⲟⲩⲧⲉ ⲡⲉⲕⲛⲟⲩⲧⲉ
  ⲛ̅ⲟⲩⲛⲉϩ ⲛ̅ⲧⲉⲗⲏⲗ ⲡⲁⲣⲁ ⲛⲉⲧϩⲓⲧⲟⲩⲱⲕ <span style="color:#b00e23">(ⲏ̅)</span> ⲟⲩϣⲁⲗ
  ⲙⲛ̅ ⲟⲩⲥⲧⲁⲕⲧⲏ ⲙⲛ̅ ⲟⲩⲕⲁⲥⲓⲁ ⲉⲃⲟⲗ ϩⲛ̅ ⲛⲉⲕϩⲟⲓⲧⲉ. ⲉⲃⲟⲗ ϩⲛ̅ ⲛⲉⲗⲉⲫⲁⲛⲧⲓⲛⲟⲛ ⲉⲧⲧⲁⲉⲓⲏⲩ.
  <span style="color:#b00e23">(ⲑ̅)</span> ⲉⲛⲧⲁⲩⲉⲩⲫⲣⲁⲛⲉ ⲙ̅ⲙⲟⲕ ⲛ̅ϩⲏⲧⲟⲩ ⲛ̅ϭⲓ
  ⲛ̅ϣⲉⲉⲣⲉ ⲛ̅ⲛⲉⲣⲣⲱⲟⲩ ϩⲙ̅ ⲡⲉⲕⲧⲁⲉⲓⲟ. ⲁ ⲧⲣ̅ⲣⲱ ⲁϩⲉⲣⲁⲧⲥ̅ ϩⲓⲟⲩⲛⲁⲙ ⲙ̅ⲙⲟⲕ ϩⲛ̅ ⲟⲩϩⲃ̅ⲥⲱ
  ⲉⲥⲟⲛ̅ⲉⲓ ⲉⲡⲛⲟⲩⲃ ⲉⲥϭⲟⲟⲗⲉ ⲉⲥⲟ ⲛ̅ⲁⲩⲉⲓ ⲛ̅ⲁⲩⲁⲛ. <span style=
  "color:#b00e23">(ⲓ̅)</span> ⲥⲱⲧⲙ̅ ⲧⲁϣⲉⲉⲣⲉ ⲛ̅ⲧⲉⲛⲁⲩ ⲛ̅ⲧⲉⲣⲓⲕⲉ ⲙ̅ⲡⲟⲩⲙⲁⲁϫⲉ.
  ⲛ̅ⲧⲉⲣⲡⲱⲃϣ̅ ⲙ̅ⲡⲟⲩⲗⲁⲟⲥ ⲙⲛ̅ ⲡⲏⲓ ⲙ̅ⲡⲟⲩⲉⲓⲱⲧ. <span style=
  "color:#b00e23">(ⲓ̅ⲁ̅)</span> ϫⲉ ⲁ ⲡⲣ̅ⲣⲟ ⲉⲡⲓⲑⲩⲙⲉⲓ ⲉⲡⲟⲩⲥⲁ ϫⲉ ⲛ̅ⲧⲟϥ ⲡⲉ
  ⲡⲟⲩϫⲟⲉⲓⲥ. <span style="color:#b00e23">(ⲓ̅ⲃ̅)</span> ⲥⲉⲛⲁⲟⲩⲱϣⲧ̅ ⲛⲁϥ ⲛ̅ϭⲓ
  ⲛ̅ϣⲉⲉⲣⲉ ⲛ̅ⲧⲩⲣⲟⲥ ϩⲛ̅ ϩⲉⲛⲇⲱⲣⲟⲛ. ⲥⲉⲛⲁⲥⲟⲡⲥ̅ ⲙ̅ⲡⲉⲕϩⲟ ⲛ̅ϭⲓ ⲛ̅ⲣⲙ̅ⲙⲁⲟ ⲙ̅ⲡⲕⲁϩ.
  <span style="color:#b00e23">(ⲓ̅ⲅ̅)</span> ⲡⲉⲟⲟⲩ ⲧⲏⲣϥ̅ ⲛ̅ⲧϣⲉⲉⲣⲉ ⲙ̅ⲡⲣ̅ⲣⲟ
  ⲛ̅ⲉⲥⲉⲃⲱⲛ. ⲉⲥϭⲟⲟⲗⲉ ⲛ̅ϩⲉⲛⲗⲟⲟⲩ ⲛ̅ⲛⲟⲩⲃ ⲉⲩⲟ ⲛⲁⲩⲉⲓ ⲛ̅ⲁⲩⲁⲛ. <span style=
  "color:#b00e23">(ⲓ̅ⲇ̅)</span> ⲥⲉⲛⲁϫⲓ ⲛ̅ϩⲉⲛⲡⲁⲣⲑⲉⲛⲟⲥ ⲙ̅ⲡⲣ̅ⲣⲟ ϩⲓⲡⲁϩⲟⲩ ⲙ̅ⲙⲟⲥ
  ⲥⲉⲛⲁⲉⲓⲛⲉ ⲛⲁⲕ ⲛ̅ⲛⲉⲧϩⲓⲧⲟⲩⲱⲥ <span style="color:#b00e23">(ⲓ̅ⲉ̅)</span> ⲥⲉⲛⲁⲛ̅ⲧⲟⲩ
  ϩⲛ̅ ⲟⲩⲟⲩⲛⲟϥ ⲥⲉⲛⲁⲛ̅ⲧⲟⲩ ϩⲛ̅ ⲟⲩⲧⲉⲗⲏⲗ ⲉⲡⲉⲣⲡⲉ ⲙ̅ⲡⲣ̅ⲣⲟ. <span style=
  "color:#b00e23">(ⲓ̅ⲋ̅)</span> ⲉⲡⲙⲁ ⲛ̅ⲛⲟⲩⲉⲓⲟⲧⲉ ⲁ ϩⲉⲛϣⲏⲣⲉ ϣⲱⲡⲉ ⲛⲉ. ⲁⲩⲱ
  ⲧⲉⲛⲁⲕⲁⲑⲓⲥⲧⲁ ⲙ̅ⲙⲟⲟⲩ ⲛ̅ⲁⲣⲭⲱⲛ ⲉϫⲙ̅ ⲡⲕⲁϩ ⲧⲏⲣϥ̅. <span style=
  "color:#b00e23">(ⲓ̅ⲍ̅)</span> ⲛ̅ⲥⲉⲣⲡⲙⲉⲉⲩⲉ ⲙ̅ⲡⲟⲩⲣⲁⲛ ϩⲛ̅ ⲅⲉⲛⲉⲁ ⲛⲓⲙ ϩⲓ ⲅⲉⲛⲉⲁ.
  ⲉⲧⲃⲉ ⲡⲁⲓ ⲛ̅ⲗⲁⲟⲥ ⲛⲁⲉⲝⲟⲙⲟⲗⲟⲅⲉⲓ ⲛⲁⲕ ϣⲁ ⲉⲛⲉϩ ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ:
  <h3 id="psalms45">45</h3>ⲙ̅ⲉ̅. ⲉⲡϫⲱⲕ ⲉⲃⲟⲗ ϩⲁ ⲛ̅ϣⲏⲣⲉ ⲛ̅ⲕⲟⲣⲉ ϩⲁ ⲛⲉⲑⲏⲡ ⲡⲉⲯⲁⲗⲙⲟⲥ
  ⲛ̅ⲇⲁⲩⲉⲓⲇ <span style="color:#b00e23">(ⲁ̅)</span> ⲡⲉⲛⲛⲟⲩⲧⲉ ⲡⲉ ⲡⲉⲛⲙⲁⲙ̅ⲡⲱⲧ ⲁⲩⲱ
  ⲧⲉⲛϭⲟⲙ. ⲡⲉⲛⲃⲟⲏⲑⲟⲥ ϩⲛ̅ ⲛⲉⲛⲑⲗⲓⲯⲓⲥ ⲉⲛⲧⲁⲩⲧⲁϩⲟⲛ ⲉⲙⲁⲧⲉ. <span style=
  "color:#b00e23">(ⲃ̅)</span> ⲉⲧⲃⲉ ⲡⲁⲓ ⲛ̅ⲧⲛ̅ⲛⲁⲣ̅ϩⲟⲧⲉ ⲁⲛ ϩⲙ̅ ⲡⲧⲣⲉ ⲡⲕⲁϩ ϣⲧⲟⲣⲧⲣ̅
  ⲛ̅ⲧⲉ ⲛ̅ⲧⲟⲟⲩ ⲡⲱⲱⲛⲉ ⲉⲃⲟⲗ. <span style="color:#b00e23">(ⲅ̅)</span> ⲁⲩⲱϣ ⲉⲃⲟⲗ ϩⲛ̅
  ⲛ̅ϩⲏⲧ ⲛ̅ⲛⲉⲑⲁⲗⲁⲥⲥⲁ. ⲁⲩⲱ ⲁⲩϣⲧⲟⲣⲧⲣ̅ ⲛ̅ϭⲓ ⲛⲉⲩⲙⲟⲟⲩ. ⲁ ⲛ̅ⲧⲟⲟⲩ ϣⲧⲟⲣⲧⲣ̅ ϩⲛ̅ ⲧⲉϥϭⲟⲙ.
  ⲇⲓⲁⲯⲁⲗⲙⲁ. <span style="color:#b00e23">(ⲇ̅)</span> ⲙ̅ⲙⲁⲙ̅ⲙⲟⲟⲛⲉ ⲙ̅ⲡⲉⲓⲉⲣⲟ
  ⲛⲁⲉⲩⲫⲣⲁⲛⲉ ⲛ̅ⲧⲡⲟⲗⲓⲥ ⲙ̅ⲡⲛⲟⲩⲧⲉ. ⲁ ⲡⲉⲧϫⲟⲥⲉ ⲧⲃ̅ⲃⲉ ⲡⲉϥⲙⲁⲛ̅ϣⲱⲡⲉ <span style=
  "color:#b00e23">(ⲉ̅)</span> ⲡⲛⲟⲩⲧⲉ ϩⲛ̅ ⲧⲉⲥⲙⲏⲧⲉ ⲁⲩⲱ ⲛⲥ̅ⲛⲁⲕⲓⲙ ⲁⲛ. ⲡⲛⲟⲩⲧⲉ
  ⲛⲁⲃⲟⲏⲑⲉⲓ ⲉⲣⲟⲥ ⲙ̅ⲡⲛⲁⲩ ⲛ̅ϩⲧⲟⲟⲩⲉ. <span style="color:#b00e23">(ⲋ̅)</span> ⲁ
  ⲛ̅ϩⲉⲑⲛⲟⲥ ϣⲧⲟⲣⲧⲣ̅ ⲁ ⲙ̅ⲙⲛ̅ⲧⲉⲣⲟ ⲣⲓⲕⲉ. ⲁϥϯ ⲛ̅ⲧⲉϥⲥⲙⲏ ⲁ ⲡⲕⲁϩ ⲕⲓⲙ. <span style=
  "color:#b00e23">(ⲍ̅)</span> ⲡϫⲟⲉⲓⲥ ⲛ̅ⲛ̅ϭⲟⲙ ⲛⲙ̅ⲙⲁⲛ. ⲡⲉⲛⲣⲉϥϣⲟⲡⲛ̅ ⲉⲣⲟϥ ⲡⲉ ⲡⲛⲟⲩⲧⲉ
  ⲛ̅ⲓⲁⲕⲱⲃ. ⲇⲓⲁⲯⲁⲗⲙⲁ <span style="color:#b00e23">(ⲏ̅)</span> ⲁⲙⲏⲉⲓⲧⲛ̅ ⲁⲛⲁⲩ
  ⲉⲛⲉϩⲃⲏⲩⲉ ⲙ̅ⲡⲛⲟⲩⲧⲉ. ⲛⲉϣⲡⲏⲣⲉ ⲛ̅ⲧⲁϥⲁⲁⲩ ϩⲓϫⲙ̅ ⲡⲕⲁϩ. <span style=
  "color:#b00e23">(ⲑ̅)</span> ⲉϥϥⲓ ⲛ̅ⲙ̅ⲡⲟⲗⲉⲙⲟⲥ ϣⲁ ⲁⲣⲏϫϥ̅ ⲙ̅ⲡⲕⲁϩ. ϥⲛⲁⲟⲩⲱϣϥ̅
  ⲛ̅ⲟⲩⲡⲓⲧⲉ ⲁⲩⲱ ⲛϥ̅ϩⲟⲣⲃⲥ̅. ⲟⲩϩⲟⲡⲗⲟⲛ ⲙⲛ̅ ⲟⲩⲑⲩⲣⲱⲛ ϥⲛⲁⲣⲟⲕϩⲟⲩ ϩⲛ̅ ⲟⲩⲕⲱϩⲧ̅.
  <span style="color:#b00e23">(ⲓ̅)</span> ⲥⲣ̅ϥⲉ ⲛ̅ⲧⲉⲧⲛ̅ⲛⲁⲩ ϫⲉ ⲁⲛⲟⲕ ⲡⲉ ⲡⲛⲟⲩⲧⲉ.
  ϯⲛⲁϫⲓⲥⲉ ϩⲛ̅ ⲛ̅ϩⲉⲑⲛⲟⲥ. ϯⲛⲁϫⲓⲥⲉ ϩⲙ̅ ⲡⲕⲁϩ. <span style=
  "color:#b00e23">(ⲓ̅ⲁ̅)</span> ⲡϫⲟⲉⲓⲥ ⲡⲛⲟⲩⲧⲉ ⲛ̅ⲛ̅ϭⲟⲙ ⲛⲙ̅ⲙⲁⲛ. ⲡⲉⲛⲣⲉϥϣⲟⲡⲛ̅ ⲉⲣⲟϥ
  ⲡⲉ ⲡⲛⲟⲩⲧⲉ ⲛ̅ⲓⲁⲕⲱⲃ:
  <h3 id="psalms46">46</h3>ⲙ̅ⲋ̅. ⲉⲡϫⲱⲕ ⲉⲃⲟⲗ ϩⲁ ⲛ̅ϣⲏⲣⲉ ⲛ̅ⲕⲟⲣⲉ ⲡⲉⲯⲁⲗⲙⲟⲥ
  <span style="color:#b00e23">(ⲁ̅)</span> ⲛ̅ϩⲉⲑⲛⲟⲥ ⲧⲏⲣⲟⲩ ϫⲁⲕ ⲛ̅ⲛⲉⲧⲛ̅ϭⲓϫ.
  ϯⲗⲟⲩⲗⲁⲓ ⲙ̅ⲡⲛⲟⲩⲧⲉ ϩⲛ̅ ⲟⲩϩⲣⲟⲟⲩ ⲛ̅ⲧⲉⲗⲏⲗ. <span style="color:#b00e23">(ⲃ̅)</span>
  ϫⲉ ⲡϫⲟⲉⲓⲥ ϫⲟⲥⲉ ⲟⲩϩⲟⲧⲉ ⲡⲉ. ⲟⲩⲛⲟϭ ⲛ̅ⲣ̅ⲣⲟ ⲡⲉ ⲉϫⲉⲙ ⲡⲕⲁϩ ⲧⲏⲣϥ̅ <span style=
  "color:#b00e23">(ⲅ̅)</span> ⲁϥⲑⲃ̅ⲃⲓⲟ ⲛ̅ⲛ̅ⲗⲁⲟⲥ ⲛⲁⲛ ⲁⲩⲱ ⲛ̅ϩⲉⲑⲛⲟⲥ ϩⲁ ⲛⲉⲛⲟⲩⲉⲣⲏⲧⲉ.
  <span style="color:#b00e23">(ⲇ̅)</span> ⲁϥⲥⲱⲧⲡ̅ ⲛⲁⲛ ⲛ̅ⲧⲉϥⲕⲗⲏⲣⲟⲛⲟⲙⲓⲁ. ⲡⲁⲛⲁⲓ
  ⲛ̅ⲓⲁⲕⲱⲃ ⲡⲉⲛⲧⲁϥⲙⲉⲣⲓⲧϥ̅ ⲇⲓⲁⲯⲁⲗⲙⲁ. <span style="color:#b00e23">(ⲉ̅)</span> ⲁ
  ⲡⲛⲟⲩⲧⲉ ⲃⲱⲕ ⲉϩⲣⲁⲓ ϩⲛ̅ ⲟⲩⲗⲟⲩⲗⲁⲓ. ⲡϫⲟⲉⲓⲥ ϩⲛ̅ ⲟⲩϩⲣⲟⲟⲩ ⲛ̅ⲥⲁⲗⲡⲓⲝ. <span style=
  "color:#b00e23">(ⲋ̅)</span> ⲯⲁⲗⲗⲉⲓ ⲉⲡⲉⲛⲛⲟⲩⲧⲉ ⲯⲁⲗⲗⲉⲓ. ⲯⲁⲗⲗⲉⲓ ⲉⲡⲉⲛⲣ̅ⲣⲟ ⲯⲁⲗⲗⲉⲓ.
  <span style="color:#b00e23">(ⲍ̅)</span> ϫⲉ ⲡⲣ̅ⲣⲟ ⲙ̅ⲡⲕⲁϩ ⲧⲏⲣϥ̅ ⲡⲉ ⲡⲛⲟⲩⲧⲉ
  ⲯⲁⲗⲗⲉⲓ ϩⲛ̅ ⲟⲩⲙⲛ̅ⲧⲣⲙ̅ⲛ̅ϩⲏⲧ. <span style="color:#b00e23">(ⲏ̅)</span> ⲁ ⲡϫⲟⲉⲓⲥ
  ⲣ̅ⲣ̅ⲣⲟ ⲉϫⲛ̅ ⲛ̅ϩⲉⲑⲛⲟⲥ ⲧⲏⲣⲟⲩ. ⲡⲛⲟⲩⲧⲉ ϩⲙⲟⲟⲥ ϩⲓ ⲡⲉϥⲑⲣⲟⲛⲟⲥ ⲉⲧⲟⲩⲁⲁⲃ. <span style=
  "color:#b00e23">(ⲑ̅)</span> ⲛ̅ⲁⲣⲭⲱⲛ ⲛ̅ⲛ̅ⲗⲁⲟⲥ ⲁⲩⲥⲱⲟⲩϩ ⲉϩⲟⲩⲛ ⲙⲛ̅ ⲡⲛⲟⲩⲧⲉ
  ⲛ̅ⲁⲃⲣⲁⲁⲙ. ϫⲉ ⲁ ⲛ̅ϫⲱⲱⲣⲉ ⲙ̅ⲡⲕⲁϩ ⲛⲧ̅ⲉ ⲡⲛⲟⲩⲧⲉ ϫⲓⲥⲉ ⲉⲙⲁⲧⲉ:
  <h3 id="psalms47">47</h3>ⲙ̅ⲍ̅. ⲧⲱⲇⲏ ⲡⲉⲯⲁⲗⲙⲟⲥ ⲛ̅ⲛ̅ϣⲏⲣⲉ ⲛ̅ⲕⲟⲣⲉ ⲛ̅ⲥⲟⲩⲥⲛⲁⲩ
  ⲛ̅ⲛ̅ⲥⲁⲃⲃⲁⲧⲟⲛ. <span style="color:#b00e23">(ⲁ̅)</span> ⲟⲩⲛⲟϭ ⲡⲉ ⲡϫⲟⲉⲓⲥ ⲁⲩⲱ
  ϥⲥⲙⲁⲙⲁⲁⲧ ⲉⲙⲁⲧⲉ ϩⲛ̅ ⲧⲡⲟⲗⲓⲥ ⲙ̅ⲡⲉⲛⲛⲟⲩⲧⲉ ϩⲙ̅ ⲡⲉϥⲧⲟⲟⲩ ⲉⲧⲟⲩⲁⲁⲃ. <span style=
  "color:#b00e23">(ⲃ̅)</span> ⲉϥⲟⲩⲉⲥⲧⲱⲛ ϩⲙ̅ ⲡⲧⲉⲗⲏⲗ ⲉⲡⲕⲁϩ ⲧⲏⲣϥ̅. ⲛ̅ⲧⲟⲟⲩ ⲛ̅ⲥⲓⲱⲛ
  ⲛⲉⲧϫⲟⲥⲉ ⲛ̅ⲧⲉ ⲡⲉⲙ̅ϩⲓⲧ ⲧⲡⲟⲗⲓⲥ ⲙ̅ⲡⲛⲟϭ ⲛ̅ⲣ̅ⲣⲟ. <span style=
  "color:#b00e23">(ⲅ̅)</span> ⲡⲛⲟⲩⲧⲉ ⲛⲁⲟⲩⲱⲛϩ̅ ⲉⲃⲟⲗ ϩⲛ̅ ⲛⲉⲥⲙⲁ ⲉⲧⲧⲁⲉⲓⲏⲩ ⲉϥϣⲁⲛϯ
  ⲧⲟⲟⲧⲥ̅. <span style="color:#b00e23">(ⲇ̅)</span> ϫⲉ ⲉⲓⲥ ϩⲏⲏⲧⲉ ⲁ ⲛⲉⲥⲣ̅ⲣⲱⲟⲩ
  ⲥⲱⲟⲩϩ ⲉϩⲟⲩⲛ ⲁⲩⲉⲓ ⲉⲩⲙⲁ ⲛ̅ⲟⲩⲱⲧ <span style="color:#b00e23">(ⲉ̅)</span> ⲛ̅ⲧⲟⲟⲩ
  ⲁⲩⲛⲁⲩ ⲛ̅ⲧⲉⲓϩⲉ ⲁⲩⲣ̅ϣⲡⲏⲣⲉ ⲁⲩϣⲧⲟⲣⲧⲣ̅ ⲁⲩⲕⲓⲙ <span style=
  "color:#b00e23">(ⲋ̅)</span> ⲁⲩⲥⲧⲱⲧ ⲧⲁϩⲟⲟⲩ ⲙ̅ⲙⲁⲩ ⲛ̅ⲑⲉ ⲛ̅ⲛ̅ⲛⲁⲁⲕⲉ ⲛ̅ⲧⲉⲧⲛⲁⲙⲓⲥⲉ.
  <span style="color:#b00e23">(ⲍ̅)</span> ϩⲛ̅ ⲟⲩⲧⲏⲩ ⲛ̅ϭⲟⲛⲥ̅ ϥⲛⲁⲟⲩⲱϣϥ̅ ⲛ̅ⲛⲉϫⲏⲩ
  ⲛ̅ⲑⲁⲣⲥⲓⲥ. <span style="color:#b00e23">(ⲏ̅)</span> ⲕⲁⲧⲁ ⲑⲉ ⲉⲛⲧⲁⲛⲥⲱⲧⲙ̅ ⲧⲁⲓ ⲟⲛ
  ⲧⲉ ⲑⲉ ⲉⲛⲧⲁⲛⲛⲁⲩ. ϩⲛ̅ ⲧⲡⲟⲗⲓⲥ ⲙ̅ⲡϫⲟⲉⲓⲥ ⲛ̅ⲛ̅ϭⲟⲙ. ϩⲛ̅ ⲧⲡⲟⲗⲓⲥ ⲙ̅ⲡⲉⲛⲛⲟⲩⲧⲉ. ⲁ ⲡⲛⲟⲩⲧⲉ
  ⲥⲙⲛ̅ⲥⲛ̅ⲧⲉ ⲙ̅ⲙⲟⲥ ϣⲁ ⲉⲛⲉϩ ⲇⲓⲁⲯⲁⲗⲙⲁ. <span style="color:#b00e23">(ⲑ̅)</span>
  ⲛⲉⲛⲙⲉⲉⲩⲉ ⲉⲣⲟⲕ ⲡⲛⲟⲩⲧⲉ ϫⲉ ⲡⲉⲕⲛⲁ ϩⲛ̅ ⲧⲙⲏⲧⲉ ⲙ̅ⲡⲉⲕⲗⲁⲟⲥ <span style=
  "color:#b00e23">(ⲓ̅)</span> ⲕⲁⲧⲁ ⲡⲉⲕⲣⲁⲛ ⲡⲛⲟⲩⲧⲉ ⲧⲁⲓ ⲟⲛ ⲧⲉ ⲑⲉ ⲙ̅ⲡⲉⲕⲕⲉⲥⲙⲟⲩ ⲉϫⲛ̅
  ⲁⲣⲏϫϥ̅ ⲙ̅ⲡⲕⲁϩ. ⲉⲣⲉ ⲧⲉⲕⲟⲩⲛⲁⲙ ⲙⲉϩ ⲛ̅ⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲓ̅ⲁ̅)</span> ⲙⲁⲣⲉϥⲉⲩⲫⲣⲁⲛⲉ ⲛ̅ϭⲓ ⲡⲧⲟⲟⲩ ⲛ̅ⲥⲓⲱⲛ. ⲁⲩⲱ ⲙⲁⲣⲟⲩⲧⲉⲗⲏⲗ
  ⲛ̅ϭⲓ ⲛ̅ϣⲉⲉⲣⲉ ⲛ̅ϯⲟⲩⲇⲁⲓⲁ ⲉⲧⲃⲉ ⲛⲉⲕϩⲁⲡ ⲡϫⲟⲉⲓⲥ. <span style=
  "color:#b00e23">(ⲓ̅ⲃ̅)</span> ⲕⲱⲧⲉ ⲉⲥⲓⲱⲛ ⲛ̅ⲧⲉⲧⲛ̅ϩⲱⲗϭ̅ ⲉⲣⲟⲥ. <span style=
  "color:#b00e23">(ⲓ̅ⲅ̅)</span> ϣⲁϫⲉ ϩⲛ̅ ⲛⲉⲥⲟⲩⲟⲙⲧⲉ ⲕⲱ ⲛ̅ⲛⲉⲧⲛ̅ϩⲏⲧ ⲉⲧⲉⲥϭⲟⲙ. ⲁⲩⲱ
  ⲛ̅ⲧⲉⲧⲛ̅ⲡⲱϣ ⲛ̅ⲛⲉⲧⲧⲁⲉⲓⲏⲩ ⲛ̅ⲧⲁⲥ. ϫⲉⲕⲁⲥ ⲉⲧⲉⲧⲛⲉϫⲟⲟⲩ ⲉⲕⲉⲅⲉⲛⲉⲁ. <span style=
  "color:#b00e23">(ⲓ̅ⲇ̅)</span> ϫⲉ ⲡⲁⲓ ⲡⲉ ⲡⲛⲟⲩⲧⲉ ⲡⲉⲛⲛⲟⲩⲧⲉ ϣⲁ ⲉⲛⲉϩ ⲁⲩⲱ ϣⲁ ⲉⲛⲉϩ
  ⲛⲉⲛⲉϩ. ⲛ̅ⲧⲟϥ ⲡⲉⲧⲛⲁⲙⲟⲟⲛⲉ ⲙ̅ⲙⲟⲛ ϣⲁ ⲛⲓⲉⲛⲉϩ:
  <h3 id="psalms48">48</h3>ⲙⲏ. ⲉⲡϫⲱⲕ ⲉⲃⲟⲗ ⲛ̅ⲛ̅ϣⲏⲣⲉ ⲛ̅ⲕⲟⲣⲉ ⲡⲉⲯⲁⲗⲙⲟⲥ <span style=
  "color:#b00e23">(ⲁ̅)</span> ⲥⲱⲧⲙ̅ ⲉⲛⲁⲓ ⲛ̅ϩⲉⲑⲛⲟⲥ ⲧⲏⲣⲟⲩ ϫⲓⲥⲙⲏ ⲛⲉⲧⲟⲩⲏϩ ⲧⲏⲣⲟⲩ ϩⲛ̅
  ⲧⲟⲓⲕⲟⲩⲙⲉⲛⲏ. <span style="color:#b00e23">(ⲃ̅)</span> ⲛⲉϫⲡⲟ ⲙ̅ⲡⲕⲁϩ ⲁⲩⲱ ⲛ̅ϣⲏⲣⲉ
  ⲛ̅ⲛ̅ⲣⲱⲙⲉ. ⲛ̅ⲣⲙ̅ⲙⲁⲟ ϩⲓ ⲟⲩⲥⲟⲡ ⲙⲛ̅ ⲛ̅ϩⲏⲕⲉ. <span style=
  "color:#b00e23">(ⲅ̅)</span> ⲧⲁⲧⲁⲡⲣⲟ ⲛⲁϫⲱ ⲛ̅ⲟⲩⲥⲟⲫⲓⲁ. ⲁⲩⲱ ⲧⲙⲉⲗⲉⲧⲏ ⲙ̅ⲡⲁϩⲏⲧ
  ⲛ̅ⲟⲩⲙⲛ̅ⲧⲣⲙ̅ⲛ̅ϩⲏⲧ. <span style="color:#b00e23">(ⲇ̅)</span> ϯⲛⲁⲕⲣⲓⲛⲉ ⲙ̅ⲡⲁⲙⲁⲁϫⲉ
  ⲉⲩⲡⲁⲣⲁⲃⲟⲗⲏ. ϯⲛⲁⲟⲩⲱⲛ ⲙ̅ⲡⲁⲡⲣⲟⲃⲗⲏⲙⲁ ϩⲛ̅ ⲟⲩⲯⲁⲗⲧⲏⲣⲓⲟⲛ. <span style=
  "color:#b00e23">(ⲉ̅)</span> ⲉⲓⲛⲁⲣ̅ϩⲟⲧⲉ ϫⲉ ⲟⲩ ϩⲛ̅ ⲟⲩϩⲟⲩⲟ ⲙ̅ⲡⲟⲛⲏⲣⲟⲛ. ⲧⲁⲛⲟⲙⲓⲁ
  ⲙ̅ⲡⲁϯⲃⲥ̅ ⲛⲁⲕⲱⲧⲉ ⲉⲣⲟⲓ. <span style="color:#b00e23">(ⲋ̅)</span> ⲛⲉⲧⲛⲁϩⲧⲉ
  ⲉⲧⲉⲩϭⲟⲙ. ⲉⲧϣⲟⲩϣⲟⲩ ⲙ̅ⲙⲟⲟⲩ ⲉϫⲙ̅ ⲡⲁϣⲁⲓ ⲛ̅ⲧⲉⲩⲙⲛ̅ⲧⲣⲙ̅ⲙⲁⲟ. <span style=
  "color:#b00e23">(ⲍ̅)</span> ⲛ̅ⲥⲉⲛⲁⲥⲱⲧⲉ ⲁⲛ ⲛ̅ⲟⲩⲥⲟⲛ. ⲙⲛ̅ ⲟⲩⲣⲱⲙⲉ ⲛⲁⲥⲱⲧⲉ. ⲛϥ̅ⲛⲁϯ
  ⲁⲛ ⲙ̅ⲡⲛⲟⲩⲧⲉ ⲉⲛⲧⲉϥϣⲃ̅ⲃⲓⲱ. <span style="color:#b00e23">(ⲏ̅)</span> ⲁⲩⲱ ⲧⲁⲥⲟⲩ
  ⲙ̅ⲡⲥⲱⲧⲉ ⲛ̅ⲧⲉϥⲯⲩⲭⲏ. <span style="color:#b00e23">(ⲑ̅)</span> ⲁϥϩⲓⲥⲉ ϣⲁ ⲉⲛⲉϩ
  ϥⲛⲁⲱⲛϩ̅ ϣⲁⲃⲟⲗ. <span style="color:#b00e23">(ⲓ̅)</span> ϫⲉ ⲛϥ̅ⲛⲁⲛⲁⲩ ⲁⲛ ⲉⲡⲧⲁⲕⲟ
  ⲉϥϣⲁⲛⲛⲁⲩ ⲉⲛ̅ⲥⲟⲫⲟⲥ ⲉⲩⲙⲟⲩ ⲡⲁⲑⲏⲧ ⲙⲛ̅ ⲡⲁⲧⲥⲃⲱ ⲛⲁⲧⲁⲕⲟ ϩⲓ ⲟⲩⲥⲟⲡ. ⲥⲉⲛⲁⲕⲱ
  ⲛ̅ⲧⲉⲩⲙⲛ̅ⲧⲣⲙ̅ⲙⲁⲟ ⲛ̅ϩⲉⲛⲕⲟⲟⲩⲉ. <span style="color:#b00e23">(ⲓ̅ⲁ̅)</span> ⲁⲩⲱ
  ⲛⲉⲩⲧⲁⲫⲟⲥ ⲛⲉ ⲛⲉⲩⲏⲓ ϣⲁ ⲉⲛⲉϩ. ⲛⲉⲩⲙⲁⲛ̅ϣⲱⲡⲉ ϫⲓⲛ ⲟⲩϫⲱⲙ ϣⲁ ⲟⲩϫⲱⲙ. ⲁⲩⲉⲡⲓⲕⲁⲗⲉⲓ
  ⲛ̅ⲛⲉⲩⲣⲁⲛ ⲉϩⲣⲁⲓ ⲉϫⲛ̅ ⲛⲉⲩⲕⲁϩ. <span style="color:#b00e23">(ⲓ̅ⲃ̅)</span> ⲟⲩⲣⲱⲙⲉ
  ⲉϥϩⲛ̅ ⲟⲩⲧⲁⲉⲓⲟ ⲉⲙⲡϥ̅ⲉⲓⲙⲉ ⲉⲣⲟϥ ⲁⲩⲛⲟϫϥ̅ ⲙⲛ̅ ⲛ̅ⲧⲃ̅ⲛⲟⲟⲩⲉ ⲛ̅ⲁⲧⲉⲓⲙⲉ ⲁϥⲉⲓⲛⲉ ⲙ̅ⲙⲟⲟⲩ.
  <span style="color:#b00e23">(ⲓ̅ⲅ̅)</span> ⲧⲁⲓ ⲧⲉ ⲧⲉⲩϩⲓⲏ ⲉⲥⲉⲣ̅ϫⲣⲟⲡ ⲛⲁⲩ.
  ⲙⲛ̅ⲛ̅ⲥⲁ ⲛⲁⲓ ⲥⲉⲛⲁⲥⲙⲟⲩ ϩⲛ̅ ⲣⲱⲟⲩ. ⲇⲓⲁⲯⲁⲗⲙⲁ. <span style=
  "color:#b00e23">(ⲓ̅ⲇ̅)</span> ⲁϥⲕⲁⲁⲩ ⲛ̅ⲑⲉ ⲛ̅ϩⲉⲛⲉⲥⲟⲟⲩ ϩⲛ̅ ⲁⲙⲛ̅ⲧⲉ ⲡⲙⲟⲩ ⲡⲉⲧⲙⲟⲟⲛⲉ
  ⲙ̅ⲙⲟⲟⲩ. ⲁⲩⲱ ⲥⲉⲛⲁⲣ̅ϫⲟⲉⲓⲥ ⲉⲣⲟⲟⲩ ⲛ̅ϭⲓ ⲛⲉⲧⲥⲟⲩⲧⲱⲛ ⲙ̅ⲡⲛⲁⲩ ⲛ̅ϩⲧⲟⲟⲩⲉ. ⲧⲉⲩⲃⲟⲏⲑⲉⲓⲁ
  ⲛⲁⲱⲥⲕ̅ ϩⲛ̅ ⲁⲙⲛ̅ⲧⲉ. ⲁⲩϥⲟⲧⲟⲩ ⲉⲃⲟⲗ ϩⲙ̅ ⲡⲉⲩⲉⲟⲟⲩ. <span style=
  "color:#b00e23">(ⲓ̅ⲉ̅)</span> ⲡⲗⲏⲛ ⲡⲛⲟⲩⲧⲉ ⲛⲁⲥⲱⲧⲉ ⲛ̅ⲧⲁⲯⲩⲭⲏ ⲉⲃⲟⲗ ϩⲛ̅ ⲧϭⲓϫ
  ⲛ̅ⲁⲙⲛ̅ⲧⲉ ⲉϥϣⲁⲛϫⲓⲧ. ⲇⲓⲁⲯⲁⲗ <span style="color:#b00e23">(ⲓ̅ⲋ̅)</span>
  ⲙ̅ⲡⲣ̅ⲣ̅ϩⲟⲧⲉ ⲉⲣϣⲁⲛ ⲟⲩⲣⲱⲙⲉ ⲣ̅ⲣⲙ̅ⲙⲁⲟ ⲁⲩⲱ ⲉⲣϣⲁⲛ ⲡⲉϥⲉⲟⲟⲩ ⲁϣⲁⲓ ⲙⲛ̅ ⲡⲁ ⲡⲉϥⲏⲓ.
  <span style="color:#b00e23">(ⲓ̅ⲍ̅)</span> ϫⲉ ϩⲙ̅ ⲡⲧⲣⲉϥⲙⲟⲩ ⲛⲉϥⲛⲁϫⲓⲧⲟⲩ ⲧⲏⲣⲟⲩ
  ⲁⲛ. ⲟⲩⲇⲉ ⲙ̅ⲡⲉϥⲉⲟⲟⲩ ⲛⲁⲃⲱⲕ ⲁⲛ ⲉⲡⲉⲥⲏⲧ ⲛⲙ̅ⲙⲁϥ ⲙⲛ̅ ⲡⲁ ⲡⲉϥⲏⲓ. <span style=
  "color:#b00e23">(ⲓ̅ⲏ̅)</span> ϫⲉ ⲧⲉϥⲯⲩⲭⲏ ⲛⲁϫⲓⲥⲙⲟⲩ ϩⲙ̅ ⲡⲉϥⲱⲛϩ̅. ϥⲛⲁⲟⲩⲱⲛϩ̅ ⲛⲁⲕ
  ⲉⲃⲟⲗ ⲉⲕϣⲁⲛⲣ̅ ⲡⲉⲧⲛⲁⲛⲟⲩϥ ⲛⲁϥ. <span style="color:#b00e23">(ⲓ̅ⲑ̅)</span> ϥⲛⲁⲃⲱⲕ
  ⲉϩⲟⲩⲛ ϣⲁ ⲡϫⲱⲙ ⲛ̅ⲛⲉϥⲉⲓⲟⲧⲉ. ⲛϥ̅ⲛⲁⲛⲁⲩ ⲁⲛ ⲉⲡⲟⲩⲟⲉⲓⲛ ϣⲁ ⲉⲛⲉϩ: <span style=
  "color:#b00e23">(ⲕ̅)</span> ⲡⲣⲱⲙⲉ ⲉϥϩⲛ̅ ⲟⲩⲧⲁⲉⲓⲟ ⲉⲙⲡϥ̅ⲉⲓⲙⲉ ⲉⲣⲟϥ. ⲁⲩⲧⲛ̅ⲧⲱⲛϥ̅
  ⲉⲛⲧⲃ̅ⲛⲟⲟⲩⲉ ⲛ̅ⲁⲧⲉⲓⲙⲉ ⲁϥⲉⲓⲛⲉ ⲙ̅ⲙⲟⲟⲩ.
  <h3 id="psalms49">49</h3>ⲙ̅ⲑ̅. ⲡⲉⲯⲁⲗⲙⲟⲥ ⲛ̅ⲁⲥⲁⲫ. <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲛ̅ⲛ̅ⲛⲟⲩⲧⲉ ⲡϫⲟⲉⲓⲥ ⲁϥϣⲁϫⲉ. ⲁⲩⲱ ⲁϥⲙⲟⲩⲧⲉ ⲉⲡⲕⲁϩ
  ⲉⲃⲟⲗ ϩⲛ̅ ⲙ̅ⲙⲁⲛ̅ϣⲁ ⲙ̅ⲡⲣⲏ ϣⲁ ⲡⲉϥⲙⲁⲛ̅ϩⲱⲧⲡ̅. <span style=
  "color:#b00e23">(ⲃ̅)</span> ⲉⲣⲉ ⲡⲁⲛⲁⲓ ⲙ̅ⲡⲉϥⲥⲁ ϣⲟⲟⲡ ϩⲛ̅ ⲥⲓⲱⲛ. <span style=
  "color:#b00e23">(ⲅ̅)</span> ⲡⲛⲟⲩⲧⲉ ⲛⲏⲩ ϩⲛ̅ ⲟⲩⲟⲩⲱⲛϩ̅ ⲉⲃⲟⲗ. ⲁⲩⲱ ⲡⲉⲛⲛⲟⲩⲧⲉ
  ⲛⲁⲕⲁⲣⲱϥ ⲁⲛ. ⲟⲩⲛ̅ ⲟⲩⲕⲱϩⲧ ⲛⲁⲙⲟⲩϩ ⲙ̅ⲡⲉϥⲙ̅ⲧⲟ ⲉⲃⲟⲗ. ⲁⲩⲱ ⲟⲩⲛⲟϭ ⲛ̅ϩⲁⲧⲏⲩ ϩⲙ̅ ⲡⲉϥⲕⲱⲧⲉ.
  <span style="color:#b00e23">(ⲇ̅)</span> ϥⲛⲁⲙⲟⲩⲧⲉ ⲉⲧⲡⲉ ⲉϩⲣⲁⲓ ⲁⲩⲱ ⲡⲕⲁϩ ⲉⲃⲟⲗ ϩⲙ̅
  ⲡϫⲓⲥⲉ ⲉⲇⲓⲁⲕⲣⲓⲛⲉ ⲙ̅ⲡⲉϥⲗⲁⲟⲥ. <span style="color:#b00e23">(ⲉ̅)</span> ⲥⲱⲟⲩϩ ⲛⲁϥ
  ⲉϩⲟⲩⲛ ⲛⲉϥⲡⲉⲧⲟⲩⲁⲁⲃ. ⲛⲉⲧⲥⲙⲓⲛⲉ ⲛ̅ⲧⲉϥⲇⲓⲁⲑⲏⲕⲏ ⲉϫⲛ̅ ϩⲉⲛⲑⲩⲥⲓⲁ. <span style=
  "color:#b00e23">(ⲋ̅)</span> ⲙ̅ⲡⲏⲩⲉ ⲛⲁϫⲱ ⲛ̅ⲧⲉϥⲇⲓⲕⲁⲓⲟⲥⲩⲛⲏ. ⲁⲩⲱ ϩⲛ̅ ⲑⲁⲏ ⲛ̅ⲛⲉϩⲟⲟⲩ
  ⲡⲛⲟⲩⲧⲉ ⲛⲁⲙⲉϣⲧ̅ ⲑⲓⲗ̅ⲏ̅ⲙ̅ ⲙⲛ̅ ⲟⲩϩⲏⲃⲥ̅. ϫⲉ ⲡⲛⲟⲩⲧⲉ ⲟⲩⲕⲣⲓⲧⲏⲥ ⲡⲉ. ⲇⲓⲁⲯⲁⲗⲙⲁ.
  <span style="color:#b00e23">(ⲍ̅)</span> ⲥⲱⲧⲙ̅ ⲡⲁⲗⲁⲟⲥ ⲧⲁϣⲁϫⲉ ⲛⲙ̅ⲙⲁⲕ. ⲡⲓⲏ̅ⲗ̅
  ⲧⲁⲣⲙ̅ⲛ̅ⲧⲣⲉ ⲛⲁⲕ. ⲁⲛⲟⲕ ⲡⲉ ⲡⲛⲟⲩⲧⲉ ⲡⲉⲕⲛⲟⲩⲧⲉ. <span style=
  "color:#b00e23">(ⲏ̅)</span> ⲛⲉⲓⲛⲁϫⲡⲓⲟⲕ ⲁⲛ ⲉϫⲛ̅ ⲛⲉⲕⲑⲩⲥⲓⲁ. ⲛⲉⲕϭⲗⲓⲗ ⲙ̅ⲡⲁⲙ̅ⲧⲟ
  ⲉⲃⲟⲗ ⲛ̅ⲟⲩⲟⲉⲓϣ ⲛⲓⲙ. <span style="color:#b00e23">(ⲑ̅)</span> ⲛ̅ⲛⲁϫⲓ ⲙⲁⲥⲉ ⲉⲃⲟⲗ
  ϩⲙ̅ ⲡⲉⲕⲏⲓ. ⲟⲩⲇⲉ ϭⲓⲉ ⲉⲃⲟⲗ ϩⲛ̅ ⲛⲉⲕⲟϩⲉ <span style="color:#b00e23">(ⲓ̅)</span>
  ϫⲉ ⲛⲟⲩⲓ ⲧⲏⲣⲟⲩ ⲛⲉ ⲛⲉⲑⲏⲣⲓⲟⲛ ⲙ̅ⲡⲉⲇⲣⲩⲙⲟⲥ. ⲛ̅ⲧⲃ̅ⲛⲟⲟⲩⲉ ⲉⲧϩⲓ ⲛ̅ⲧⲟⲟⲩ ⲙⲛ̅ ⲛⲉϩⲟⲟⲩ.
  <span style="color:#b00e23">(ⲓ̅ⲁ̅)</span> ϯⲥⲟⲟⲩⲛ ⲛ̅ⲛ̅ϩⲁⲗⲁⲧⲉ ⲧⲏⲣⲟⲩ ⲛ̅ⲧⲡⲉ. ⲁⲩⲱ
  ⲡⲥⲁ ⲛ̅ⲧⲥⲱϣⲉ ⲛⲙ̅ⲙⲁⲓ. <span style="color:#b00e23">(ⲓ̅ⲃ̅)</span> ⲉⲓϣⲁⲛϩⲕⲟ
  ⲛ̅ⲛⲁϫⲟⲟⲥ ⲛⲁⲕ. ⲧⲱⲓ ⲅⲁⲣ ⲧⲉ ⲧⲟⲓⲕⲟⲩⲙⲉⲛⲏ ⲙⲛ̅ ⲡⲉⲥϫⲱⲕ ⲉⲃⲟⲗ. <span style=
  "color:#b00e23">(ⲓ̅ⲅ̅)</span> ⲙⲏ ⲉⲓⲛⲁⲟⲩⲉⲙ ⲁϥ ⲙ̅ⲙⲁⲥⲉ ⲏ ⲉⲓⲛⲁⲥⲉ ⲥⲛⲟϥ ⲛ̅ϭⲓⲉ
  <span style="color:#b00e23">(ⲓ̅ⲇ̅)</span> ϣⲱⲱⲧ ⲛ̅ⲛⲁϩⲣⲙ̅ ⲡⲛⲟⲩⲧⲉ ⲛ̅ⲟⲩⲑⲩⲥⲓⲁ
  ⲛ̅ⲥⲙⲟⲩ. ⲛⲅ̅ϯ ⲛ̅ⲛⲉⲕϣⲗⲏⲗ ⲙ̅ⲡⲉⲧϫⲟⲥⲉ. <span style="color:#b00e23">(ⲓ̅ⲉ̅)</span>
  ⲛⲅ̅ⲉⲡⲓⲕⲁⲗⲉⲓ ⲙ̅ⲙⲟⲓ ϩⲙ̅ ⲡⲉϩⲟⲟⲩ ⲛ̅ⲧⲉⲕⲑⲗⲓⲯⲓⲥ. ⲁⲩⲱ ϯⲛⲁⲧⲟⲩϫⲟⲕ ⲛⲅ̅ϯ ⲉⲟⲟⲩ ⲛⲁⲓ.
  ⲇⲓⲁⲯⲁⲗⲙⲁ. <span style="color:#b00e23">(ⲓ̅ⲋ̅)</span> ⲡⲉϫⲉ ⲡⲛⲟⲩⲧⲉ ⲙ̅ⲡⲣⲉϥⲣ̅ⲛⲟⲃⲉ
  ϫⲉ ⲉⲧⲃⲉ ⲟⲩ ⲛ̅ⲧⲟⲕ ⲕϣⲁϫⲉ ϩⲛ̅ ⲛⲁⲇⲓⲕⲁⲓⲱⲙⲁ. ⲁⲩⲱ ⲕϫⲓ ⲛ̅ⲧⲁⲇⲓⲁⲑⲏⲕⲏ ϩⲓⲧⲛ̅ ⲣⲱⲕ.
  <span style="color:#b00e23">(ⲓ̅ⲍ̅)</span> ⲛ̅ⲧⲟⲕ ⲇⲉ ⲁⲕⲙⲉⲥⲧⲉ ⲧⲉⲥⲃⲱ. ⲁⲩⲱ ⲁⲕⲛⲟⲩϫⲉ
  ⲛ̅ⲛⲁϣⲁϫⲉ ϩⲓⲡⲁϩⲟⲩ ⲙ̅ⲙⲟⲕ. <span style="color:#b00e23">(ⲓ̅ⲏ̅)</span> ⲉⲕϣⲁⲛ ⲛⲁⲩ
  ⲉⲩⲣⲉϥϫⲓⲟⲩⲉ ⲛⲉⲕⲡⲏⲧ ⲛⲙ̅ⲙⲁϥ. ⲁⲩⲱ ⲛⲉⲕⲕⲱ ⲛ̅ⲧⲉⲕⲧⲟ ⲙⲛ̅ ⲛ̅ⲛ̅ⲟⲉⲓⲕ. <span style=
  "color:#b00e23">(ⲓ̅ⲑ̅)</span> ⲁ ⲧⲉⲕⲧⲁⲡⲣⲟ ⲧⲁϣⲉ ⲕⲁⲕⲓⲁ. ⲁⲩⲱ ⲁ ⲡⲉⲕⲗⲁⲟⲥ ϭⲗⲟⲙⲗⲙ̅
  ⲛ̅ⲟⲩϫⲓⲛ̅ϭⲟⲛⲥ̅. <span style="color:#b00e23">(ⲕ̅)</span> ⲛⲉⲕϩⲙⲟⲟⲥ ⲉⲕⲕⲁⲧⲁⲗⲁⲗⲉⲓ
  ⲛ̅ⲥⲁ ⲡⲉⲕⲥⲟⲛ. ⲁⲩⲱ ⲛⲉⲕⲕⲁ ⲥⲕⲁⲛⲇⲁⲗⲟⲛ ⲛ̅ⲥⲁ ⲡϣⲏⲣⲉ ⲛ̅ⲧⲉⲕⲙⲁⲁⲩ. <span style=
  "color:#b00e23">(ⲕ̅ⲁ̅)</span> ⲁⲕⲣ̅ ⲛⲁⲓ ⲁⲓⲕⲁ ⲣⲱⲓ. ⲁⲕⲙⲉⲉⲩⲉ ⲉⲩⲁⲛⲟⲙⲓⲁ ϫⲉ ⲉⲓⲛⲁϣⲱⲡⲉ
  ⲛ̅ⲧⲉⲕϩⲉ. ϯⲛⲁϫⲡⲓⲟⲕ ⲧⲁⲧⲁϩⲟⲟⲩ ⲉⲣⲁⲧⲟⲩ ⲙ̅ⲡⲉⲕⲙ̅ⲧⲟ ⲉⲃⲟⲗ. <span style=
  "color:#b00e23">(ⲕ̅ⲃ̅)</span> ⲉⲓⲙⲉ ϭⲉ ⲉⲛⲁⲓ ⲛⲉⲧⲣ̅ ⲡⲱⲃϣ̅ ⲙ̅ⲡⲛⲟⲩⲧⲉ. ⲙⲏⲡⲟⲧⲉ
  ⲛϥ̅ⲧⲱⲣⲡ̅ ⲛϥ̅ⲧⲙ̅ϣⲱⲡⲉ ⲛ̅ϭⲓ ⲡⲉⲧⲛⲟⲩϩⲙ̅. <span style="color:#b00e23">(ⲕ̅ⲅ̅)</span>
  ⲟⲩⲑⲩⲥⲓⲁ ⲛ̅ⲥⲙⲟⲩ ⲧⲉⲧⲛⲁϯ ⲉⲟⲟⲩ ⲛⲁⲓ. ⲁⲩⲱ ⲉⲣⲉ ⲧⲉϩⲓⲏ ⲙ̅ⲙⲁⲩ ⲉⲧⲟⲩⲁⲁⲃ ⲉϯⲛⲁⲧⲥⲁⲃⲟⲕ ⲉⲣⲟⲥ
  ⲡⲟⲩϫⲁⲓ ⲙ̅ⲡⲛⲟⲩⲧⲉ:
  <h3 id="psalms50">50</h3>ⲛ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲉⲓⲇ ϩⲙ̅ ⲡⲉⲧⲣⲉ ⲛⲁⲑⲁⲛ
  ⲡⲉⲡⲣⲟⲫⲏⲧⲏⲥ ⲉⲓ ⲛⲁϥ ⲛ̅ⲧⲉⲣⲉϥⲃⲱⲕ ⲉϩⲟⲩⲛ ϣⲁ ⲃⲏⲣⲥⲁⲃⲉⲉ. <span style=
  "color:#b00e23">(ⲁ̅)</span> ⲛⲁ ⲛⲁⲓ ⲡⲛⲟⲩⲧⲉ ⲕⲁⲧⲁ ⲡⲉⲕⲛⲟϭ ⲛ̅ⲛⲁ. ⲕⲁⲧⲁ ⲡⲁϣⲁⲓ
  ⲛ̅ⲛⲉⲕⲙⲛ̅ⲧϣⲁⲛϩⲧⲏϥ ϥⲱⲧⲉ ⲉⲃⲟⲗ ⲙ̅ⲡⲁⲛⲟⲃⲉ. <span style="color:#b00e23">(ⲃ̅)</span>
  ⲉⲓⲁⲁⲧ ⲉⲙⲁⲧⲉ ⲉⲃⲟⲗ ϩⲛ̅ ⲧⲁⲁⲛⲟⲙⲓⲁ. ⲁⲩⲱ ⲛⲅ̅ⲧⲃ̅ⲃⲟⲓ ⲉⲃⲟⲗ ϩⲙ̅ ⲡⲁⲛⲟⲃⲉ. <span style=
  "color:#b00e23">(ⲅ̅)</span> ϫⲉ ϯⲥⲟⲟⲩⲛ ⲁⲛⲟⲕ ⲛ̅ⲧⲁⲁⲛⲟⲙⲓⲁ. ⲁⲩⲱ ⲡⲁⲛⲟⲃⲉ ⲙ̅ⲡⲁⲙ̅ⲧⲟ
  ⲉⲃⲟⲗ ⲛ̅ⲟⲩⲟⲉⲓϣ ⲛⲓⲙ. <span style="color:#b00e23">(ⲇ̅)</span> ⲛ̅ⲧⲁⲓⲣ̅ⲛⲟⲃⲉ ⲉⲣⲟⲕ
  ⲙⲁⲩⲁⲁⲕ ⲁⲓⲣ̅ ⲡⲉⲑⲟⲟⲩ ⲙ̅ⲡⲉⲕⲙ̅ⲧⲟ ⲉⲃⲟⲗ. ϫⲉⲕⲁⲥ ⲉⲕⲉⲧⲙⲁⲉⲓⲟ ⲥⲛ̅ ⲛⲉⲕϣⲁϫⲉ ⲛⲅ̅ϫⲣⲟ ϩⲙ̅
  ⲡⲧⲣⲉⲕϯϩⲁⲡ ⲉⲣⲟⲓ. <span style="color:#b00e23">(ⲉ̅)</span> ⲉⲓⲥ ϩⲏⲏⲧⲉ ⲅⲁⲣ ⲛ̅ⲧⲁⲩⲱⲱ
  ⲙ̅ⲙⲟⲓ ϩⲛ̅ ϩⲉⲛⲁⲛⲟⲙⲓⲁ. ⲁⲩⲱ ⲛ̅ⲧⲁ ⲧⲁⲙⲁⲁⲩ ϫⲓⲟⲩⲱ ⲙ̅ⲙⲟⲓ ϩⲛ̅ ϩⲉⲛⲛⲟⲃⲉ. <span style=
  "color:#b00e23">(ⲋ̅)</span> ⲉⲓⲥ ϩⲏⲏⲧⲉ ⲅⲁⲣ ⲉⲕⲙⲉⲣⲉ ⲧⲙⲉ ⲛⲉⲑⲏⲡ ⲙⲛ̅ ⲛⲉⲧⲉ
  ⲛ̅ⲥⲉⲟⲩⲟⲛϩ̅ ⲉⲃⲟⲗ ⲁⲛ ⲛ̅ⲧⲉⲕⲥⲟⲫⲓⲁ ⲁⲕⲟⲩⲟⲛϩⲟⲩ ⲛⲁⲓ ⲉⲃⲟⲗ <span style=
  "color:#b00e23">(ⲍ̅)</span> ⲕⲛⲁϭⲉϣϭⲱϣⲧ̅ ⲛ̅ⲟⲩϩⲩⲥⲥⲱⲡⲱⲛ ⲉⲃⲟⲗ ϩⲙ̅ ⲡⲉϥⲥⲛⲟϥ ⲙ̅ⲡϣⲉ
  ⲧⲁⲧⲃ̅ⲃⲟ. ⲕⲛⲁϫⲟⲕⲙⲉⲧ ⲉⲃⲟⲗ ⲛ̅ϩⲏⲧϥ̅ ⲁⲩⲱ ϯⲛⲁⲟⲩⲃⲁϣ ⲉϩⲟⲩⲉ ⲟⲩⲭⲓⲱⲛ. <span style=
  "color:#b00e23">(ⲏ̅)</span> ⲕⲛⲁⲧⲣⲁⲥⲱⲧⲙ̅ ⲉⲩⲧⲉⲗⲏⲗ ⲙⲛ̅ ⲟⲩⲟⲩⲛⲟϥ. ⲥⲉⲛⲁⲧⲉⲗⲏⲗ ⲛ̅ϭⲓ
  ⲛ̅ⲕⲉⲉⲥ ⲉⲧⲑⲃⲃⲓⲏⲩ. <span style="color:#b00e23">(ⲑ̅)</span> ⲕⲧⲉ ⲡⲉⲕϩⲟ ⲛ̅ⲥⲁⲃⲟⲗ
  ⲛ̅ⲛⲁⲛⲟⲃⲉ ⲁⲩⲱ ⲛⲁⲁⲛⲟⲙⲓⲁ ⲧⲏⲣⲟⲩ ϥⲟⲧⲟⲩ ⲉⲃⲟⲗ <span style=
  "color:#b00e23">(ⲓ̅)</span> ⲟⲩϩⲏⲧ ⲉϥⲟⲩⲁⲁⲃ ⲥⲟⲛⲧϥ̅ ⲛ̅ϩⲏⲧⲧ ⲡⲛⲟⲩⲧⲉ. ⲁⲩⲱ ⲟⲩⲡⲛⲁ
  ⲉϥⲥⲟⲩⲧⲱⲛ ⲙⲁⲣⲉϥⲣ̅ⲃⲣ̅ⲣⲉ ϩⲙ̅ ⲡⲁⲥⲁⲛ̅ϩⲟⲩⲛ. <span style=
  "color:#b00e23">(ⲓ̅ⲁ̅)</span> ⲙ̅ⲡⲣ̅ⲛⲟϫⲧ̅ ⲉⲃⲟⲗ ⲙ̅ⲡⲉⲕϩⲟ ⲁⲩⲱ ⲡⲉⲕⲡⲛ̅ⲁ̅ ⲉⲧⲟⲩⲁⲁⲃ
  ⲙ̅ⲡⲣ̅ϥⲓⲧϥ ⲛ̅ⲥⲁⲃⲟⲗ ⲙ̅ⲙⲟⲓ. <span style="color:#b00e23">(ⲓ̅ⲃ̅)</span> ⲙⲁ ⲛⲁⲓ
  ⲙ̅ⲡⲧⲉⲗⲏⲗ ⲙ̅ⲡⲉⲕⲟⲩϫⲁⲓ ⲁⲩⲱ ⲛⲅ̅ⲧⲁϫⲣⲟⲓ ϩⲛ̅ ⲟⲩⲡⲛ̅ⲁ̅ ⲛ̅ϩⲏⲅⲉⲙⲟⲛⲓⲕⲟⲛ. <span style=
  "color:#b00e23">(ⲓ̅ⲅ̅)</span> ϯⲛⲁⲧⲥⲁⲃⲉ ⲛⲓⲁⲛⲟⲙⲟⲥ ⲉⲛⲉⲕϩⲓⲟⲟⲩⲉ. ⲁⲩⲱ ⲛ̅ⲁⲥⲉⲃⲏⲥ
  ⲛⲁⲕⲟⲧⲟⲩ ⲉⲣⲟⲕ. <span style="color:#b00e23">(ⲓ̅ⲇ̅)</span> ⲙⲁⲧⲟⲩϫⲟⲓ ⲉⲃⲟⲗ ϩⲛ̅
  ϩⲉⲛⲥⲛⲟϥ ⲡⲛⲟⲩⲧⲉ ⲡⲛⲟⲩⲧⲉ ⲙ̅ⲡⲁⲟⲩϫⲁⲓ. ⲡⲁⲗⲁⲥ ⲛⲁⲧⲉⲗⲏⲗ ⲛ̅ⲧⲉⲕⲇⲓⲕⲁⲓⲟⲥⲩⲛⲏ ⲡϫⲟⲉⲓⲥ.
  <span style="color:#b00e23">(ⲓ̅ⲉ̅)</span> ⲕⲛⲁⲟⲩⲱⲛ ⲛ̅ⲛ̅ⲛⲁⲥⲡⲟⲧⲟⲩ ⲛ̅ⲧⲉ ⲧⲁⲧⲁⲡⲣⲟ
  ϫⲱ ⲙ̅ⲡⲉⲕⲥⲙⲟⲩ. <span style="color:#b00e23">(ⲓ̅ⲋ̅)</span> ϫⲉ ⲉⲛⲉ ⲕⲟⲩⲉϣ ⲑⲩⲥⲓⲁ
  ⲛⲉⲓⲛⲁϯ ⲡⲉ. ⲙⲉⲕⲟⲩⲉϣ ϭⲗⲓⲗ. <span style="color:#b00e23">(ⲓ̅ⲍ̅)</span> ⲧⲉⲑⲩⲥⲓⲁ
  ⲙ̅ⲡⲛⲟⲩⲧⲉ ⲡⲉ ⲟⲩⲡⲛ̅ⲁ̅ ⲉϥⲟⲩⲟϣϥ̅. ⲟⲩϩⲏⲧ ⲉϥⲟⲩⲟϣϥ̅ ⲁⲩⲱ ⲉϥⲑⲃ̅ⲃⲓⲏⲩ ⲙ̅ⲡⲛⲟⲩⲧⲉ ⲛ̅ⲁⲧⲥⲧⲟϥ
  ⲉⲃⲟⲗ ⲁⲛ. <span style="color:#b00e23">(ⲓ̅ⲏ̅)</span> ⲁⲣⲓ ⲡⲉⲧⲛⲁⲛⲟⲩϥ ⲡϫⲟⲉⲓⲥ ϩⲙ̅
  ⲡⲉⲕⲟⲩⲱϣ ⲛ̅ⲥⲓⲱⲛ. ⲁⲩⲱ ⲙⲁⲣⲟⲩⲕⲱⲧ ⲛ̅ⲛ̅ⲥⲟⲃⲧ̅ ⲛ̅ⲑⲓⲉⲣⲟⲩⲥⲁⲗⲏⲙ. <span style=
  "color:#b00e23">(ⲓ̅ⲑ̅)</span> ⲧⲟⲧⲉ ⲕⲛⲁⲟⲩⲉϣ ϩⲉⲛⲑⲩⲥⲓⲁ ⲛ̅ⲇⲓⲕⲁⲓⲟⲥⲩⲛⲏ ϩⲉⲛⲧⲁⲗⲟ ⲙⲛ̅
  ϩⲉⲛϭⲗⲓⲗ. ⲧⲟⲧⲉ ⲥⲉⲛⲁⲧⲁⲗⲉ ϩⲉⲛⲙⲁⲥⲉ ⲉϫⲙ̅ ⲛⲉⲕⲑⲩⲥⲓⲁⲥⲧⲏⲣⲓⲟⲛ:
  <h3 id="psalms51">51</h3>ⲛⲁ. ⲉⲡϫⲱⲕ ⲉⲃⲟⲗ ⲛ̅ⲧⲙⲛ̅ⲧⲣⲙⲛ̅ϩⲏⲧ ⲛ̅ⲇⲁⲩⲉⲓⲇ ϩⲙ̅ ⲡⲧⲣⲉ ⲇⲱⲏⲕ
  ⲡⲓⲇⲟⲩⲁⲓⲟⲥ ⲉⲓ ⲛϥ̅ϫⲟⲟⲥ ⲛ̅ⲥⲁⲟⲩⲗ ϫⲉ ⲁ ⲇⲁⲩⲉⲓⲇ ⲉⲓ ⲉⲡⲏⲓ ⲛ̅ⲁⲭⲓⲙⲉⲗⲉⲭ. <span style=
  "color:#b00e23">(ⲁ̅)</span> ⲁϩⲣⲟϥ ϥϣⲟⲩϣⲟⲩ ⲙ̅ⲙⲟϥ ⲛ̅ϭⲓ ⲡⲇⲩⲛⲁⲧⲟⲥ ϩⲛ̅ ⲧⲕⲁⲕⲓⲁ.
  <span style="color:#b00e23">(ⲃ̅)</span> ⲙ̅ⲡⲉϩⲟⲟⲩ ⲧⲏⲣϥ̅ ⲁ ⲡⲉⲕⲗⲁⲥ ⲙⲉⲗⲉⲧⲁ
  ⲛ̅ⲟⲩϫⲓⲛ̅ϭⲟⲛⲥ̅. ⲛ̅ⲑⲉ ⲛ̅ⲟⲩⲧⲟⲕ ⲉϥⲧⲏⲙ ⲁⲕⲉⲓⲣⲉ ⲛ̅ⲟⲩⲕⲣⲟϥ. <span style=
  "color:#b00e23">(ⲅ̅)</span> ⲁⲕⲙⲉⲣⲉ ⲡⲡⲉⲑⲟⲟⲩ ⲉϩⲟⲩⲉ ⲡⲡⲉⲧⲛⲁⲛⲟⲩϥ. ⲡϫⲓⲛ̅ϭⲟⲛⲥ̅ ⲉϩⲟⲩⲉ
  ⲛ̅ϣⲁϫⲉ ⲛ̅ⲧⲇⲓⲕⲁⲓⲟⲥⲩⲛⲏ <span style="color:#b00e23">(ⲇ̅)</span> ⲁⲕⲙⲉⲣⲉ ⲛ̅ϣⲁϫⲉ
  ⲧⲏⲣⲟⲩ ⲙ̅ⲡⲱⲙⲥ̅ ⲟⲩⲗⲁⲥ ⲛ̅ⲕⲣⲟϥ. <span style="color:#b00e23">(ⲉ̅)</span> ⲉⲧⲃⲉ ⲡⲁⲓ
  ⲁ ⲡⲛⲟⲩⲧⲉ ϣⲣ̅ϣⲱⲣⲕ̅ ϣⲁⲃⲟⲗ. ⲉϥⲉϥⲟϭⲕ̅ ⲁⲩⲱ ⲛϥ̅ⲡⲟⲟⲛⲉⲕ ⲉⲃⲟⲗ ϩⲙ̅ ⲡⲉⲕⲙⲁⲛ̅ϣⲱⲡⲉ. ⲁⲩⲱ
  ⲧⲉⲕⲛⲟⲩⲛⲉ ⲉⲃⲟⲗ ϩⲙ̅ ⲡⲕⲁϩ ⲛ̅ⲛⲉⲧⲟⲛϩ̅. ⲇⲓⲁⲯⲁⲗⲙⲁ. <span style=
  "color:#b00e23">(ⲋ̅)</span> ⲥⲉⲛⲁⲛⲁⲩ ⲛ̅ϭⲓ ⲛ̅ⲇⲓⲕⲁⲓⲟⲥ ⲛ̅ⲥⲉⲣ̅ϩⲟⲧⲉ. ⲛ̅ⲥⲉⲥⲱⲃⲉ ⲉϩⲣⲁⲓ
  ⲉϫⲱϥ ⲛ̅ⲥⲉϫⲟⲟⲥ <span style="color:#b00e23">(ⲍ̅)</span> ϫⲉ ⲉⲓⲥ ⲟⲩⲣⲱⲙⲉ ⲉⲙⲡϥ̅ⲕⲁ
  ⲡⲛⲟⲩⲧⲉ ⲛⲁϥ ⲛ̅ⲃⲟⲏⲑⲟⲥ. ⲁⲗⲗⲁ ⲁϥϩⲉⲗⲡⲓⲍⲉ ⲉϫⲙ̅ ⲡⲁϣⲁⲓ ⲛ̅ⲧⲉϥⲙⲛ̅ⲧⲣⲙ̅ⲙⲁⲟ. ⲁⲩⲱ ⲁϥϭⲙ̅ϭⲟⲙ
  ⲉϩⲣⲁⲓ ⲉϫⲙ̅ ⲡⲉϥⲡⲉⲧϣⲟⲩⲉⲓⲧ. <span style="color:#b00e23">(ⲏ̅)</span> ⲁⲛⲟⲕ ⲇⲉ ⲉⲓⲟ
  ⲛ̅ⲑⲉ ⲛ̅ⲟⲩⲃⲱ ⲛ̅ⲡϫⲟⲉⲓⲧ ϩⲁ ⲡⲉⲥⲟⲩⲧⲁϩ ϩⲙ̅ ⲡⲏⲓ ⲙ̅ⲡⲛⲟⲩⲧⲉ. ⲁⲓϩⲉⲗⲡⲓⲍⲉ ⲉⲡⲛⲁ ⲙ̅ⲡⲛⲟⲩⲧⲉ ϣⲁ
  ⲉⲛⲉϩ ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ. <span style="color:#b00e23">(ⲑ̅)</span> ϯⲛⲁⲟⲩⲱⲛϩ̅
  ⲛⲁⲕ ⲉⲃⲟⲗ ϣⲁ ⲉⲛⲉϩ ϫⲉ ⲁⲕⲉⲓⲣⲉ ⲛⲁⲓ. ⲁⲩⲱ ϯⲛⲁϩⲩⲡⲟⲙⲉⲓⲛⲉ ⲉⲡⲉⲕⲛⲁ ϫⲉ ⲟⲩⲭⲣⲏⲥⲧⲟⲥ ⲡⲉ
  ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉⲕⲡⲉⲧⲟⲩⲁⲁⲃ:
  <h3 id="psalms52">52</h3>ⲛ̅ⲃ̅. ⲉⲡϫⲱⲕ ⲉⲃⲟⲗ ϩⲁ ⲙⲁⲉⲗⲗⲉⲑ ⲧⲙⲛ̅ⲧⲣⲙⲛ̅ϩⲏⲧ ⲛ̅ⲇⲁⲩⲉⲓⲇ
  <span style="color:#b00e23">(ⲁ̅)</span> ⲡⲉϫⲉ ⲡⲁⲑⲏⲧ ϩⲙ̅ ⲡⲉϥϩⲏⲧ ϫⲉ ⲙⲛ̅ ⲛⲟⲩⲧⲉ
  ϣⲟⲟⲡ. ⲁⲩⲧⲁⲕⲟ ⲁⲩⲣ̅ⲃⲟⲧⲉ ϩⲛ̅ ⲛⲉⲩⲁⲛⲟⲙⲓⲁ. ⲙⲛ̅ ⲡⲉⲧⲉⲓⲣⲉ ⲛ̅ⲟⲩⲙⲛ̅ⲧⲭⲣⲏⲥⲧⲟⲥ ⲙⲛ̅ ⲟⲩⲟⲛ ϣⲁ
  ϩⲣⲁⲓ ⲉⲟⲩⲁ. <span style="color:#b00e23">(ⲃ̅)</span> ⲁ ⲡⲛⲟⲩⲧⲉ ϭⲱϣⲧ̅ ⲉⲃⲟⲗ ϩⲛ̅
  ⲧⲡⲉ ⲉϫⲛ̅ ⲛ̅ϣⲏⲣⲉ ⲛ̅ⲣ̅ⲣⲱⲙⲉ. ⲉⲛⲁⲩ ϫⲉ ⲟⲩⲏ ⲗⲁⲁⲩ ⲛ̅ⲣⲙ̅ⲛ̅ϩⲏⲧ ⲉϥϣⲓⲛⲉ ⲛ̅ⲥⲁ ⲡⲛⲟⲩⲧⲉ.
  <span style="color:#b00e23">(ⲅ̅)</span> ⲁⲩⲣⲓⲕⲉ ⲉⲃⲟⲗ ⲧⲏⲣⲟⲩ ⲁⲩⲣ̅ⲁⲧϣⲁⲩ ϩⲓ ⲟⲩⲥⲟⲡ.
  ⲙⲛ̅ ⲡⲉⲧⲉⲓⲣⲉ ⲛ̅ⲟⲩⲙⲛ̅ⲧⲭⲣⲏⲥⲧⲟⲥ ⲙⲛ̅ ⲟⲩⲟⲛ ϣⲁ ϩⲣⲁⲓ ⲉⲟⲩⲁ. <span style=
  "color:#b00e23">(ⲇ̅)</span> ⲙⲏ ⲛ̅ⲥⲉⲛⲁⲉⲓⲙⲉ ⲧⲏⲣⲟⲩ ⲁⲛ ⲛ̅ϭⲓ ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ.
  ⲛⲉⲧⲟⲩⲱⲙ ⲙ̅ⲡⲁⲗⲁⲟⲥ ⲛ̅ⲟⲩϩⲣⲉ ⲛ̅ⲟⲉⲓⲕ. ⲙ̅ⲡⲟⲩⲉⲡⲓⲕⲁⲗⲉⲓ ⲙ̅ⲡⲛⲟⲩⲧⲉ. <span style=
  "color:#b00e23">(ⲉ̅)</span> ⲥⲉⲛⲁⲣ̅ϩⲟⲧⲉ ⲙ̅ⲙⲁⲩ ϩⲛ̅ ⲟⲩϩⲟⲧⲉ ⲙ̅ⲡⲙⲁ ⲉⲧⲉ ⲙⲛ̅ ϩⲟⲧⲉ
  ⲛ̅ϩⲏⲧϥ̅. ϫⲉ ⲁ ⲡⲛⲟⲩⲧⲉ ϫⲉⲣⲉ ⲛ̅ⲕⲉⲉⲥ ⲉⲃⲟⲗ ⲛ̅ⲛ̅ⲣⲉϥⲁⲣⲉⲥⲕⲉ ⲛ̅ⲣⲱⲙⲉ. ⲁⲩϫⲓϣⲓⲡⲉ ϫⲉ ⲁ
  ⲡⲛⲟⲩⲧⲉ ⲥⲟϣϥⲟⲩ. <span style="color:#b00e23">(ⲋ̅)</span> ⲛⲓⲙ ⲡⲉⲧⲛⲁϯ ⲉⲃⲟⲗ ϩⲛ̅
  ⲥⲓⲱⲛ ⲙ̅ⲡⲟⲩϫⲁⲓ ⲙ̅ⲡⲓⲏ̅ⲗ̅. ϩⲙ̅ ⲡⲧⲣⲉ ⲡϫⲟⲉⲓⲥ ⲕⲧⲟ ⲛ̅ⲧⲁⲓⲭⲙⲁⲗⲱⲥⲓⲁ ⲙ̅ⲡⲉϥⲗⲁⲟⲥ. ϥⲛⲁⲧⲉⲗⲏⲗ
  ⲛ̅ϭⲓ ⲓⲁⲕⲱⲃ ⲛϥ̅ⲟⲩⲛⲟϥ ⲛ̅ϭⲓ ⲡⲓⲏ̅ⲗ̅:
  <h3 id="psalms53">53</h3>ⲛ̅ⲅ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ϩⲙ̅ ⲡⲧⲣⲉ
  ⲛ̅ⲇⲓⲫⲁⲓⲟⲥ ⲉⲓ ⲛ̅ⲥⲉϫⲟⲟⲥ ⲛ̅ⲥⲁⲟⲩⲗ ϫⲉ ⲉⲓⲥ ⲇⲁⲩⲉⲓⲇ ϩⲏⲡ ϩⲁⲧⲏⲛ <span style=
  "color:#b00e23">(ⲁ̅)</span> ⲙⲁⲧⲟⲩϫⲟⲓ ⲡⲁⲛⲟⲩⲧⲉ ϩⲙ̅ ⲡⲉⲕⲣⲁⲛ. ⲁⲩⲱ ⲕⲣⲓⲛⲉ ⲙ̅ⲙⲟⲓ ϩⲛ̅
  ⲧⲉⲕϭⲟⲙ. <span style="color:#b00e23">(ⲃ̅)</span> ⲡⲁⲛⲟⲩⲧⲉ ⲥⲱⲧⲙ̅ ⲉⲡⲁϣⲗⲏⲗ ϫⲓⲥⲙⲏ
  ⲉⲛ̅ϣⲁϫⲉ ⲛ̅ⲣⲱⲓ. <span style="color:#b00e23">(ⲅ̅)</span> ϫⲉ ⲁ ϩⲉⲛϣⲙ̅ⲙⲟ ⲧⲱⲟⲩⲛ
  ⲉϩⲣⲁⲓ ⲉϫⲱⲓ. ⲁ ϩⲉⲛϫⲱⲱⲣⲉ ϣⲓⲛⲉ ⲛ̅ⲥⲁ ⲧⲁⲯⲩⲭⲏ. ⲙ̅ⲡⲟⲩⲕⲁ ⲡⲛⲟⲩⲧⲉ ⲙ̅ⲡⲉⲩⲙ̅ⲧⲟ ⲉⲃⲟⲗ.
  ⲇⲓⲁⲯⲁⲗⲙⲁ. <span style="color:#b00e23">(ⲇ̅)</span> ⲉⲓⲥ ϩⲏⲏⲧⲉ ⲅⲁⲣ ⲡⲛⲟⲩⲧⲉ
  ⲛⲁⲃⲟⲏⲑⲉⲓ ⲉⲣⲟⲓ. ⲁⲩⲱ ⲡϫⲟⲉⲓⲥ ⲡⲉ ⲡⲣⲉϥϣⲱⲡ ⲉⲣⲟϥ ⲛ̅ⲧⲁⲯⲩⲭⲏ. <span style=
  "color:#b00e23">(ⲉ̅)</span> ϥⲛⲁⲕⲧⲉ ⲙ̅ⲡⲉⲑⲟⲟⲩ ⲛ̅ⲛⲁϫⲁϫⲉ. ϥⲟⲧⲟⲩ ⲉⲃⲟⲗ ϩⲛ̅ ⲧⲉⲕⲙⲉ:
  <span style="color:#b00e23">(ⲋ̅)</span> ϯⲛⲁϣⲱⲱⲧ ⲛⲁⲕ ⲉϩⲛⲁⲓ ϯⲛⲁⲟⲩⲱⲛϩ̅ ⲉⲃⲟⲗ
  ⲙ̅ⲡⲉⲕⲣⲁⲛ ⲡϫⲟⲉⲓⲥ ϫⲉ ⲛⲁⲛⲟⲩϥ. <span style="color:#b00e23">(ⲍ̅)</span> ϫⲉ
  ⲁⲕⲧⲟⲩϫⲟⲓ ⲉⲃⲟⲗ ϩⲛ̅ ⲑⲗⲓⲯⲓⲥ ⲛⲓⲙ. ⲁⲩⲱ ⲁ ⲡⲁⲃⲁⲗ ⲙⲉϩⲉⲓⲁⲧϥ̅ ⲛ̅ⲛⲁϫⲁϫⲉ:
  <h3 id="psalms54">54</h3>ⲛ̅ⲇ̅. ⲉⲡϫⲱⲕ ⲉⲃⲟⲗ ϩⲛ̅ ⲛ̅ⲥⲙⲟⲩ ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ⲇⲁⲩⲉⲓⲇ
  <span style="color:#b00e23">(ⲁ̅)</span> ⲥⲱⲧⲙ̅ ⲡⲛⲟⲩⲧⲉ ⲉⲡⲁϣⲗⲏⲗ. ⲁⲩⲱ ⲙ̅ⲡⲣ̅ⲟⲃϣⲕ̅
  ⲉⲡⲁⲥⲟⲡⲥ̅. <span style="color:#b00e23">(ⲃ̅)</span> ϯϩⲧⲏⲕ ⲉⲣⲟⲓ ⲁⲩⲱ ⲛⲅ̅ⲥⲱⲧⲙ̅
  ⲉⲣⲟⲓ ⲁⲓⲗⲩⲡⲉⲓ ϩⲙ̅ ⲡⲁϣⲥⲛ̅ϩⲏⲧ ⲁⲩⲱ ⲁⲓϣⲧⲟⲣⲧⲣ̅. <span style=
  "color:#b00e23">(ⲅ̅)</span> ⲉⲃⲟⲗ ϩⲙ̅ ⲡⲉϩⲟⲟⲩ ⲙ̅ⲡϫⲁϫⲉ ⲙⲛ̅ ⲧⲉⲑⲗⲓⲯⲓⲥ ⲙ̅ⲡⲣⲉϥⲣ̅ⲛⲟⲃⲉ
  ϫⲉ ⲁⲩⲣⲓⲕⲉ ⲉϫⲱⲓ ⲛ̅ⲟⲩⲁⲛⲟⲙⲓⲁ. ⲁⲩⲱ ⲛⲉⲩⲛⲟϭⲥ̅ ⲉⲣⲟⲓ ϩⲛ̅ ⲟⲩⲟⲣⲅⲏ <span style=
  "color:#b00e23">(ⲇ̅)</span> ⲁ ⲡⲁϩⲏⲧ ϣⲧⲟⲣⲧⲣ̅ ⲛ̅ϩⲏⲧ. ⲁⲩⲱ ⲁ ⲑⲟⲧⲉ ⲙ̅ⲡⲙⲟⲩ ϩⲉ ⲉϩⲣⲁⲓ
  ⲉϫⲱⲓ. <span style="color:#b00e23">(ⲉ̅)</span> ⲟⲩϩⲟⲧⲉ ⲙⲛ̅ ⲟⲩⲥⲧⲱⲧ ⲁⲩⲉⲓ ⲉϩⲣⲁⲓ
  ⲉϫⲱⲓ. ⲁⲩⲱ ⲁⲩⲕⲁⲕⲉ ϩⲟⲃⲥⲧ̅. <span style="color:#b00e23">(ⲋ̅)</span> ⲁⲓϫⲟⲟⲥ ϫⲉ
  ⲛⲓⲙ ⲡⲉⲧⲛⲁϯ ⲛⲁⲓ ⲛ̅ϩⲉⲛⲧⲛ̅ϩ ⲛ̅ⲑⲉ ⲛ̅ⲛⲓϭⲣⲟⲟⲙⲡⲉ. ⲧⲁϩⲱⲗ ⲉⲃⲟⲗ ⲧⲁⲙ̅ⲧⲟⲛ ⲙ̅ⲙⲟⲓ.
  ⲇⲓⲁⲯⲁⲗⲙⲁ. <span style="color:#b00e23">(ⲍ̅)</span> ⲉⲓⲥ ϩⲏⲏⲧⲉ ⲁⲓⲟⲩⲉ ⲉⲓⲡⲏⲧ
  ⲁⲓϣⲱⲡⲉ ϩⲓ ⲡϫⲁⲓⲉ. <span style="color:#b00e23">(ⲏ̅)</span> ⲛⲉⲓϭⲱϣⲧ̅ ⲉⲃⲟⲗ ϩⲏⲧϥ̅
  ⲙ̅ⲡⲉⲧⲛⲟⲩϩⲙ̅ ⲉⲃⲟⲗ ϩⲛ̅ ⲧⲙⲛ̅ⲧϩⲏⲧ ϣⲏⲙ ⲙⲛ̅ ⲑⲁⲧⲉⲩ. <span style=
  "color:#b00e23">(ⲑ̅)</span> ⲟⲙⲥⲟⲩ ⲡϫⲟⲉⲓⲥ ⲁⲩⲱ ⲛⲅ̅ⲡⲱϣ ⲛ̅ⲛⲉⲩⲗⲁⲥ. ϫⲉ ⲁⲓⲛⲁⲩ
  ⲉⲩⲁⲛⲟⲙⲓⲁ ⲙⲛ̅ ⲟⲩⲁⲛⲇⲓⲗⲟⲅⲓⲁ ϩⲛ̅ ⲧⲡⲟⲗⲓⲥ. <span style="color:#b00e23">(ⲓ̅)</span>
  ϩⲙ̅ ⲡⲉϩⲟⲟⲩ ⲙⲛ̅ ⲧⲉⲩϣⲏ ⲥⲉⲛⲁⲕⲱⲧⲉ ⲉⲣⲟⲥ ϩⲓϫⲛ̅ ⲛⲉⲥⲥⲟⲃⲧ̅. ⲟⲩⲁⲛⲟⲙⲓⲁ ⲙⲛ̅ ⲟⲩϩⲓⲥⲉ ⲛⲉⲧϩⲛ̅
  ⲧⲉⲥⲙⲏⲧⲉ. <span style="color:#b00e23">(ⲓ̅ⲁ̅)</span> ⲁⲩⲱ ⲡϫⲓⲛϭⲟⲛⲥ̅ ⲡⲉⲧϩⲛ̅
  ⲧⲉⲥⲙⲏⲧⲉ. ⲁⲩⲱ ⲙ̅ⲡϥ̅ⲱϫⲛ̅ ϩⲛ̅ ⲛⲉⲥⲡⲗⲁⲧⲓⲁ ⲛ̅ϭⲓ ⲡϫⲓⲛⲙⲏⲥⲉ ⲙⲛ̅ ⲡⲉⲕⲣⲟϥ. <span style=
  "color:#b00e23">(ⲓ̅ⲃ̅)</span> ϫⲉ ⲉⲛⲉ ⲡϫⲁϫⲉ ⲡⲉⲛⲧⲁϥⲛⲉϭⲛⲟⲩϭⲧ̅ ⲛⲉⲓⲛⲁϥⲓ ⲉⲣⲟⲓ ⲡⲉ.
  ⲁⲩⲱ ⲉⲛⲉ ⲡⲉⲧⲙⲟⲥⲧⲉ ⲙ̅ⲙⲟⲓ ⲡⲉⲛⲧⲁϥϫⲉ ⲛⲟϭ ⲛ̅ϣⲁϫⲉ ⲉϩⲣⲁⲓ ⲉϫⲱⲓ ⲛⲉⲓⲛⲁϩⲟⲡⲧ̅ ⲉⲣⲟϥ ⲡⲉ.
  <span style="color:#b00e23">(ⲓ̅ⲅ̅)</span> ⲛ̅ⲧⲟⲕ ⲇⲉ ⲡⲣⲱⲙⲉ ⲉⲧⲛⲏⲩ ϩⲙ̅ ⲡⲁϩⲏⲧ
  ⲡⲁⲛⲟϭ ⲉϯⲥⲟⲟⲩⲛ ⲙ̅ⲙⲟϥ <span style="color:#b00e23">(ⲓ̅ⲇ̅)</span> ⲡⲁⲓ ⲉⲛⲉϥⲟⲩⲱⲙ
  ⲛⲙ̅ⲙⲁⲓ ϩⲉⲛϭⲓⲛⲟⲩⲱⲙ. ⲛⲉⲛⲙⲟⲟϣⲉ ⲡⲉ ϩⲙ̅ ⲡⲏⲓ ⲙ̅ⲡⲛⲟⲩⲧⲉ ϩⲓ ⲟⲩⲥⲟⲡ. <span style=
  "color:#b00e23">(ⲓ̅ⲉ̅)</span> ⲉⲣⲉ ⲡⲙⲟⲩ ⲉⲓ ⲉϩⲣⲁⲓ ⲉϫⲱⲟⲩ ⲙⲁⲣⲟⲩⲃⲱⲕ ⲉⲡⲉⲥⲏⲧ ⲉⲁⲙⲛ̅ⲧⲉ
  ⲉⲩⲟⲛϩ̅. ϫⲉ ⲟⲩⲡⲟⲛⲏⲣⲓⲁ ⲧⲉⲧϩⲛ̅ ⲛⲉⲩⲙⲁⲛ̅ϣⲱⲡⲉ ϩⲛ̅ ⲧⲉⲥⲙⲏⲧⲉ. <span style=
  "color:#b00e23">(ⲓ̅ⲋ̅)</span> ⲁⲛⲟⲕ ⲇⲉ ⲁⲓϫⲓϣⲕⲁⲕ ⲉϩⲣⲁⲓ ⲉⲡⲛⲟⲩⲧⲉ. ⲁ ⲡϫⲟⲉⲓⲥ ⲥⲱⲧⲙ̅
  ⲉⲣⲟⲓ. <span style="color:#b00e23">(ⲓ̅ⲍ̅)</span> ϯⲛⲁϣⲁϫⲉ ⲙ̅ⲡⲛⲁⲩ ⲛ̅ⲣⲟⲩϩⲉ ⲁⲩⲱ
  ϩⲧⲟⲟⲩⲉ ⲙⲛ̅ ⲡⲛⲁⲩ ⲙ̅ⲙⲉⲉⲣⲉ. ϯⲛⲁϫⲟⲟⲩ ⲁⲩⲱ ϥⲛⲁⲥⲱⲧⲙ̅ ⲉⲡⲁϩⲣⲟⲟⲩ. <span style=
  "color:#b00e23">(ⲓ̅ⲏ̅)</span> ⲛϥ̅ⲥⲱⲧⲉ ⲛ̅ⲧⲁⲯⲩⲭⲏ ϩⲛ̅ ⲟⲩⲉⲓⲣⲏⲛⲏ ⲉⲃⲟⲗ ϩⲛ̅ ⲛⲉⲧϩⲏⲛ
  ⲉⲣⲟⲓ. ϫⲉ ⲛⲉ ⲟⲩⲟⲛ ϩⲁϩ ⲛⲙ̅ⲙⲁⲓ ⲡⲉ. <span style="color:#b00e23">(ⲓ̅ⲑ̅)</span>
  ⲡⲛⲟⲩⲧⲉ ⲛⲁⲥⲱⲧⲙ̅ ⲛϥ̅ⲑⲃⲃⲓⲟⲟⲩ. ⲡⲉⲧϣⲟⲟⲡ ϩⲁ ⲑⲏ ⲛ̅ⲛⲓⲉⲛⲉϩ. ⲇⲓⲁⲯⲁⲗⲙⲁ. ⲙⲛ̅ⲧⲟⲩ ϣⲃ̅ⲃⲓⲱ
  ⲅⲁⲣ ⲁⲩⲱ ⲙ̅ⲡⲟⲩⲣ̅ϩⲟⲧⲉ ϩⲏⲧϥ̅ ⲙ̅ⲡⲛⲟⲩⲧⲉ. <span style="color:#b00e23">(ⲕ̅)</span>
  ⲁϥⲥⲟⲩⲧⲛ̅ ⲧⲉϥϭⲓϫ ⲉⲃⲟⲗ ⲉⲧⲟⲩⲉⲓⲟ. ⲁϥⲥⲱϣϥ̅ ⲛ̅ⲧⲉϥⲇⲓⲁⲑⲏⲕⲏ <span style=
  "color:#b00e23">(ⲕ̅ⲁ̅)</span> ⲁⲩⲡⲱϣ ⲉⲃⲟⲗ ϩⲛ̅ ⲧⲟⲣⲅⲏ ⲙ̅ⲡⲉϥϩⲟ. ⲁⲩⲱ ⲁϥϩⲱⲛ ⲉϩⲟⲩⲛ
  ⲛ̅ϭⲓ ⲡⲉϥϩⲏⲧ. ⲁ ⲛⲉϥϣⲁϫⲉ ⲕⲛ̅ⲛⲉ ⲉϩⲟⲩⲉ ⲟⲩⲛⲉϩ. ⲁⲩⲱ ⲛ̅ⲧⲟⲟⲩ ⲛ̅ⲑⲉ ⲛ̅ϩⲉⲛⲥⲟⲧⲉ.
  <span style="color:#b00e23">(ⲕ̅ⲃ̅)</span> ⲛⲉϫ ⲡⲉⲕⲣⲟⲟⲩϣ ⲉⲡϫⲟⲉⲓⲥ ⲁⲩⲱ ⲛ̅ⲧⲟϥ
  ϥⲛⲁⲥⲁⲛⲟⲩϣⲕ̅. ⲛϥ̅ⲛⲁⲕⲁ ⲡⲇⲓⲕⲁⲓⲟⲥ ⲁⲛ ⲉⲕⲓⲙ ϣⲁ ⲉⲛⲉϩ. <span style=
  "color:#b00e23">(ⲕ̅ⲅ̅)</span> ⲛ̅ⲧⲟⲕ ⲇⲉ ⲡⲛⲟⲩⲧⲉ ⲕⲛⲁϫⲓⲧⲟⲩ ⲉⲡⲉⲥⲏⲧ ⲉⲡϣⲏⲓ ⲙ̅ⲡⲧⲁⲕⲟ.
  ϩⲉⲛⲣⲱⲙⲉ ⲛ̅ⲥⲛⲟϥ ⲁⲩⲱ ⲛ̅ⲕⲣⲟϥ ⲛ̅ⲛⲉⲩⲣ̅ ⲡⲙⲉⲉⲩⲉ ⲛ̅ⲛⲉⲩϩⲟⲟⲩ. ⲁⲛⲟⲕ ⲇⲉ ϯⲛⲁⲛⲁϩⲧⲉ ⲉⲣⲟⲕ
  ⲡϫⲟⲉⲓⲥ:
  <h3 id="psalms55">55</h3>ⲛ̅ⲉ̅. ⲡϫⲱⲕ ⲉⲃⲟⲗ ϩⲁ ⲡⲗⲁⲟⲥ ⲉⲛⲧⲁϥⲟⲩⲉ ⲉⲃⲟⲗ ϩⲛ̅ ⲛⲉⲧⲟⲩⲁⲁⲃ
  ⲡⲉⲛⲧⲁ ⲇⲁⲩⲉⲓⲇ ⲥⲁϩϥ̅ ⲉⲧⲉⲥⲧⲏⲗⲏ ⲛ̅ⲧⲉⲣⲟⲩⲁⲙⲁϩⲧⲉ ⲙ̅ⲙⲟϥ ⲛ̅ϭⲓ ⲛ̅ⲁⲗⲗⲟⲫⲩⲗⲟⲥ ϩⲛ̅ ⲅⲉⲑ.
  <span style="color:#b00e23">(ⲁ̅)</span> ⲛⲁ ⲛⲁⲓ ⲡϫⲟⲉⲓⲥ ϫⲉ ⲁⲩⲣⲱⲙⲉ ⲕⲁⲧⲁⲡⲁⲧⲉⲓ
  ⲙ̅ⲙⲟⲓ. ⲁⲩⲑⲗⲓⲃⲉ ⲙ̅ⲙⲟⲓ ϩⲙ̅ ⲡⲡⲟⲗⲉⲙⲟⲥ ⲙ̅ⲡⲉϩⲟⲟⲩ ⲧⲏⲣϥ̅. <span style=
  "color:#b00e23">(ⲃ̅)</span> ⲁ ⲛⲁϫⲓϫⲉⲉⲩ ϩⲱⲙ ⲉϫⲱⲓ ⲙ̅ⲡⲉϩⲟⲟⲩ ⲧⲏⲣϥ̅. ϫⲉ ⲛⲁϣⲉ ⲛⲉⲧϯ
  ⲟⲩⲃⲏⲓ ϩⲛ̅ ⲟⲩⲁϣⲏ ⲛ̅ϩⲟⲟⲩ <span style="color:#b00e23">(ⲅ̅)</span> ⲛ̅ϯⲛⲁⲣ̅ϩⲟⲧⲉ ⲁⲛ
  ⲁⲛⲟⲕ ⲉⲓⲛⲁϩⲧⲉ ⲉⲣⲟⲕ <span style="color:#b00e23">(ⲇ̅)</span> ϯⲛⲁⲧⲁⲉⲓⲟ ⲛ̅ⲛⲁϣⲁϫⲉ
  ϩⲙ̅ ⲡⲁⲛⲟⲩⲧⲉ ⲙ̅ⲡⲉϩⲟⲟⲩ ⲧⲏⲣϥ̅. ⲁⲓⲛⲁϩⲧⲉ ⲉⲡⲛⲟⲩⲧⲉ ⲛ̅ϯⲛⲁⲣ̅ϩⲟⲧⲉ ⲁⲛ ϫⲉ ⲉⲣⲉ ⲥⲁⲣⲝ̅ ⲛⲁⲣ̅
  ⲟⲩ ⲛⲁⲓ <span style="color:#b00e23">(ⲉ̅)</span> ⲁⲩⲃⲱⲧⲉ ⲛ̅ⲛⲁϣⲁϫⲉ ⲙ̅ⲡⲉϩⲟⲟⲩ
  ⲧⲏⲣϥ̅. ⲉⲣⲉ ⲛⲉⲩⲙⲉⲉⲩⲉ ⲧⲏⲣⲟⲩ ϣⲟⲟⲡ ⲉϩⲟⲩⲛ ⲉⲣⲟⲓ ⲉⲡⲡⲉⲑⲟⲟⲩ. <span style=
  "color:#b00e23">(ⲋ̅)</span> ⲥⲉⲛⲁϭⲟⲓⲗⲉ ⲛ̅ⲥⲉϩⲱⲡ. ⲛ̅ⲧⲟⲟⲩ ⲥⲉⲛⲁϩⲁⲣⲉϩ ⲉⲡⲁϯⲃⲥ̅. ⲕⲁⲧⲁ
  ⲑⲉ ⲉⲛⲧⲁⲩϩⲩⲡⲟⲙⲉⲓⲛⲉ ⲉⲧⲁⲯⲩⲭⲏ ⲉⲕⲉⲧⲁⲛϩⲟⲟⲩ ϩⲁ ⲗⲁⲁⲩ. <span style=
  "color:#b00e23">(ⲍ̅)</span> ⲡⲛⲟⲩⲧⲉ ⲕⲛⲁⲧⲁⲩⲟ ⲉϩⲣⲁⲓ ⲛ̅ⲛ̅ϩⲉⲑⲛⲟⲥ ϩⲛ̅ ⲧⲉⲕⲟⲣⲅⲏ
  <span style="color:#b00e23">(ⲏ̅)</span> ⲁⲓϫⲱ ⲛⲁⲕ ⲛ̅ⲛⲁϩⲃⲏⲩⲉ. ⲁⲕⲕⲱ
  ⲛ̅ⲛⲁⲣⲙ̅ⲉⲓⲟⲟⲩⲉ ⲙ̅ⲡⲉⲕⲙ̅ⲧⲟ ⲉⲃⲟⲗ ⲛ̅ⲑⲉ ⲟⲛ ϩⲙ̅ ⲡⲉⲕⲉⲣⲏⲧ. <span style=
  "color:#b00e23">(ⲑ̅)</span> ⲛⲁϫⲓϫⲉⲉⲩ ⲛⲁⲕⲟⲧⲟⲩ ⲉⲡⲁϩⲟⲩ ⲙ̅ⲡⲉϩⲟⲟⲩ ⲉϯⲛⲁⲱϣ ⲉϩⲣⲁⲓ
  ⲉⲣⲟⲕ ⲉⲓⲥ ϩⲏⲏⲧⲉ ⲁⲓⲉⲓⲙⲉ ϫⲉ ⲛ̅ⲧⲟⲕ ⲡⲉ ⲡⲁⲛⲟⲩⲧⲉ. <span style=
  "color:#b00e23">(ⲓ̅)</span> ϯⲛⲁⲥⲙⲟⲩ ⲉⲡⲁⲛⲟⲩⲧⲉ ϩⲙ̅ ⲡⲁϣⲁϫⲉ. ϯⲛⲁⲥⲙⲟⲩ ϩⲙ̅ ⲡⲁϣⲁϫⲉ
  ⲉⲡⲁⲛⲟⲩⲧⲉ. <span style="color:#b00e23">(ⲓ̅ⲁ̅)</span> ⲁⲓϩⲉⲗⲡⲓⲍⲉ ⲉⲡⲛⲟⲩⲧⲉ
  ⲛ̅ϯⲛⲁⲣ̅ϩⲟⲧⲉ ⲁⲛ ϫⲉ ⲉⲣⲉ ⲣⲱⲙⲉ ⲛⲁⲣ̅ ⲟⲩ ⲛⲁⲓ <span style=
  "color:#b00e23">(ⲓ̅ⲃ̅)</span> ⲡⲛⲟⲩⲧⲉ ⲉⲣⲉⲛⲉⲣⲏⲧ ⲛ̅ϩⲏⲧ ⲉϯⲛⲁⲧⲁⲁⲩ ϯⲛⲁⲥⲙⲟⲩ ⲉⲣⲟⲕ ϫⲉ
  ⲁⲕⲧⲟⲩϫⲉ ⲧⲁⲯⲩⲭⲏ ⲉⲃⲟⲗ ϩⲙ̅ ⲡⲙⲟⲩ. <span style="color:#b00e23">(ⲓ̅ⲅ̅)</span> ⲁⲩⲱ
  ⲛⲁⲟⲩⲉⲣⲏⲧⲉ ⲉⲡⲉⲥⲗⲁⲁⲧⲉ. ⲉⲧⲣⲁⲣⲁⲛⲁϥ ⲙ̅ⲡⲛⲟⲩⲧⲉ ⲙ̅ⲡⲉϥⲙ̅ⲧⲟ ⲉⲃⲟⲗ ϩⲙ̅ ⲡⲟⲩⲟⲉⲓ ⲛ̅ⲛⲉⲧⲟⲛϩ̅:
  <h3 id="psalms56">56</h3>ⲛ̅ⲋ̅. ⲉⲡϫⲱⲕ ⲉⲃⲟⲗ ⲙ̅ⲡⲣ̅ⲧⲁⲕⲟ ⲛ̅ⲇⲁⲩⲉⲓⲇ ⲧⲉⲥⲧⲏⲗⲟⲅⲣⲁⲫⲓⲁ
  ϩⲙ̅ ⲡⲧⲣⲉϥⲡⲱⲧ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲥⲁⲟⲩⲗ ⲉⲡⲉⲙϩⲁⲁⲩ <span style=
  "color:#b00e23">(ⲁ̅)</span> ⲛⲁ ⲛⲁⲓ ⲡⲛⲟⲩⲧⲉ ⲛⲁ ⲛⲁⲓ ϫⲉ ⲁ ⲧⲁⲯⲩⲭⲏ ⲛⲁϩⲧⲉ ⲉⲣⲟⲕ. ⲁⲩⲱ
  ϯⲛⲁⲛⲁϩⲧⲉ ϩⲁ ⲑⲁⲉⲓⲃⲉⲥ ⲛ̅ⲛⲉⲕⲧⲛ̅ϩ ϣⲁ ⲛ̅ⲧⲉ ⲧⲁⲁⲛⲟⲙⲓⲁ ⲥⲁⲁⲧⲧ. <span style=
  "color:#b00e23">(ⲃ̅)</span> ϯⲛⲁϫⲓϣⲕⲁⲕ ⲉϩⲣⲁⲓ ⲉⲡⲛⲟⲩⲧⲉ ⲉⲧϫⲟⲥⲉ ⲡⲛⲟⲩⲧⲉ ⲡⲉⲛⲧⲁϥⲣ̅
  ⲡⲉⲧⲛⲁⲛⲟⲩϥ ⲛⲁⲓ. <span style="color:#b00e23">(ⲅ̅)</span> ⲁ ⲡϫⲟⲉⲓⲥ ⲧⲛ̅ⲛⲟⲟⲩ ⲉⲃⲟⲗ
  ϩⲛ̅ ⲧⲡⲉ ⲁϥⲧⲟⲩϫⲟⲓ. ⲁϥϯ ⲛ̅ⲛⲉⲧϩⲱⲙ ⲉϫⲱⲓ ⲉⲩⲛⲟϭⲛⲉϭ. ⲇⲓⲁⲯⲁⲗⲙⲁ. ⲁ ⲡⲛⲟⲩⲧⲉ ⲧⲛ̅ⲛⲉⲩ ⲡⲉϥⲛⲁ
  ⲙⲛ̅ ⲧⲉϥⲙⲉ ⲁϥⲛⲉϩⲙ̅ ⲧⲁⲯⲩⲭⲏ. <span style="color:#b00e23">(ⲇ̅)</span> ⲁⲓⲛ̅ⲕⲟⲧⲕ̅
  ⲉⲓϣⲧⲣ̅ⲧⲱⲣ ⲛ̅ⲧⲙⲏⲧⲉ ⲛ̅ϩⲉⲛⲙⲁⲥ ⲙ̅ⲙⲟⲩⲓ. ⲛ̅ⲛⲁϫϩⲉ ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ ϩⲉⲛϩⲟⲡⲗⲟⲛ ⲛⲉ ϩⲓ
  ⲥⲟⲧⲉ. ⲁⲩⲱ ⲡⲉⲩⲗⲁⲥ ⲟⲩⲥⲏϥⲉ ⲧⲉ ⲉⲥⲧⲏⲙ. <span style="color:#b00e23">(ⲉ̅)</span>
  ϫⲓⲥⲉ ⲙ̅ⲙⲟⲕ ⲡⲛⲟⲩⲧⲉ ⲉϩⲣⲁⲓ ⲉϫⲛ̅ ⲙ̅ⲡⲏⲩⲉ. ⲁⲩⲱ ⲡⲉⲕⲉⲟⲟⲩ ⲉϩⲣⲁⲓ ⲉϫⲙ̅ ⲡⲕⲁϩ ⲧⲏⲣϥ̅.
  <span style="color:#b00e23">(ⲋ̅)</span> ⲁⲩⲥⲟⲃⲧⲉ ⲛ̅ⲟⲩϭⲟⲣϭⲥ̅ ⲉⲛⲁⲟⲩⲉⲣⲏⲧⲉ ⲁⲩⲱ
  ⲁⲩⲕⲉⲗϫ̅ ⲧⲁⲯⲩⲭⲏ. ⲁⲩϣⲓⲕⲉ ⲛ̅ⲟⲩϩⲓⲉⲓⲧ ⲙ̅ⲡⲁⲙ̅ⲧⲟ ⲉⲃⲟⲗ ⲁⲩⲱ ⲁⲩⲓ̈ ϩⲉⲣⲟϥ. ⲇⲓⲁⲯⲁⲗⲙⲁ.
  <span style="color:#b00e23">(ⲍ̅)</span> ⲡⲛⲟⲩⲧⲉ ⲡⲁϩⲏⲧ ⲥⲃ̅ⲧⲱⲧ ⲡⲁϩⲏⲧ ⲥⲃ̅ⲧⲱⲧ
  ϯⲛⲁϫⲱ ⲧⲁⲯⲁⲗⲗⲉⲓ ⲉⲣⲟⲕ. <span style="color:#b00e23">(ⲏ̅)</span> ⲧⲱⲟⲩⲛ ⲉϩⲣⲁⲓ
  ⲡⲁⲉⲟⲟⲩ. ⲧⲱⲟⲩⲛ ⲡⲉⲯⲁⲗⲧⲏⲣⲓⲟⲛ ⲙⲛ̅ ⲧⲕⲓⲑⲁⲣⲁ. ϯⲛⲁⲧⲱⲟⲩⲛ ⲙ̅ⲡⲛⲁⲩ ⲛ̅ϣⲱⲣⲡ̅ <span style=
  "color:#b00e23">(ⲑ̅)</span> ⲧⲁⲉⲝⲟⲙⲟⲗⲟⲅⲉⲓ ⲛⲁⲕ ⲡϫⲟⲉⲓⲥ ϩⲛ̅ ⲛⲓⲗⲁⲟⲥ. <span style=
  "color:#b00e23">(ⲓ̅)</span> ϯⲛⲁⲯⲁⲗⲗⲉⲓ ⲉⲣⲟⲕ ϫⲉ ⲁ ⲡⲉⲕⲛⲁϫⲓⲥⲉ ϣⲁ ϩⲣⲁⲓ ⲉⲙⲡⲏⲩⲉ ⲁⲩⲱ
  ⲧⲉⲕⲙⲉ ϣⲁ ϩⲣⲁⲓ ⲉⲛⲉⲕⲗⲟⲟⲗⲉ. <span style="color:#b00e23">(ⲓ̅ⲁ̅)</span> ϫⲓⲥⲉ ⲙ̅ⲙⲟⲕ
  ⲉϫⲛ̅ ⲙ̅ⲡⲏⲩⲉ ⲡⲛⲟⲩⲧⲉ ⲁⲩⲱ ⲡⲉⲕⲉⲟⲟⲩ ⲉϩⲣⲁⲓ ⲉϫⲙ̅ ⲡⲕⲁϩ ⲧⲏⲣϥ̅:
  <h3 id="psalms57">57</h3>ⲛ̅ⲍ̅. ⲉⲡϫⲱⲕ ⲉⲃⲟⲗ ⲙ̅ⲡⲣ̅ⲧⲁⲕⲟ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ
  ⲡⲉⲛⲧⲁϥⲥⲁϩϥ̅ ⲉⲧⲉⲥⲧⲏⲗⲏ <span style="color:#b00e23">(ⲁ̅)</span> ⲉϣϫⲉ ⲛⲁⲙⲉ
  ⲧⲉⲧⲛ̅ϫⲱ ⲛ̅ⲇⲓⲕⲁⲓⲟⲥⲩⲛⲏ. ⲕⲣⲓⲛⲉ ⲙ̅ⲡⲥⲟⲟⲩⲧⲛ̅ ⲛ̅ϣⲏⲣⲉ ⲛ̅ⲛ̅ⲣⲱⲙⲉ <span style=
  "color:#b00e23">(ⲃ̅)</span> ⲕⲁⲓ ⲅⲁⲣ ⲧⲉⲧⲛ̅ⲣ̅ϩⲱⲃ ϩⲛ̅ ⲡⲉⲧⲛ̅ϩⲏⲧ ⲉϩⲉⲛⲁⲛⲟⲙⲓⲁ ϩⲓϫⲙ̅
  ⲡⲕⲁϩ. ⲛⲉⲧⲛ̅ϭⲓϫ ϭⲗⲟⲙⲗⲙ̅ ϩⲛ̅ ϩⲉⲛϫⲓⲛ̅ϭⲟⲛⲥ̅. <span style=
  "color:#b00e23">(ⲅ̅)</span> ⲁ ⲛ̅ⲣⲉϥⲣ̅ⲛⲟⲃⲉ ⲣ̅ϣⲙ̅ⲙⲟ ϫⲓⲛ ϩⲛ̅ ⲧⲟⲟⲧⲉ. ⲁⲩⲡⲗⲁⲛⲁ ϫⲓⲛ
  ϩⲛ̅ ⲑⲏ ⲁⲩϫⲱ ⲛ̅ϩⲉⲛϭⲟⲗ. <span style="color:#b00e23">(ⲇ̅)</span> ⲟⲩⲛ ⲟⲩϭⲱⲛⲧ̅
  ⲙ̅ⲙⲟⲟⲩ ⲛ̅ⲑⲉ ⲙ̅ⲡⲁ ⲡϩⲟϥ. ⲛ̅ⲑⲉ ⲛ̅ⲟⲩϩⲟϥ ⲛ̅ⲁⲗ ⲉϥϣⲧⲁⲙ ⲛ̅ⲛⲉϥⲙⲁⲁϫⲉ. <span style=
  "color:#b00e23">(ⲉ̅)</span> ⲉⲙⲉϥⲥⲱⲧⲙ̅ ⲉⲡⲉϩⲣⲟⲟⲩ ⲛ̅ⲛⲉⲧⲙⲟⲩⲧⲉ ⲉⲣⲟϥ. ⲁⲩⲱ ⲉⲩⲡⲁϩⲣⲉ
  ⲉⲩⲉⲓⲣⲉ ⲙ̅ⲙⲟϥ ϩⲓⲧⲛ̅ ⲟⲩⲥⲟⲫⲟⲥ. <span style="color:#b00e23">(ⲋ̅)</span> ⲡⲛⲟⲩⲧⲉ
  ⲛⲁⲟⲩⲱϣϥ̅ ⲛ̅ⲛⲉⲩⲟⲃϩⲉ ϩⲛ̅ ⲣⲱⲟⲩ. ⲁ ⲡϫⲟⲉⲓⲥ ⲟⲩⲱϭⲡ̅ ⲛ̅ⲛ̅ⲛⲁϫϩⲉ ⲛ̅ⲙ̅ⲙⲟⲩⲓ. <span style=
  "color:#b00e23">(ⲍ̅)</span> ⲁϥⲥⲟϣϥⲟⲩ ⲛ̅ⲑⲉ ⲛ̅ⲟⲩⲙⲟⲟⲩ ⲉϥⲥⲱⲕ. ϥⲛⲁⲥⲱⲙⲛ̅ⲧ ⲛ̅ⲧⲉϥⲡⲓⲧⲉ
  ϣⲁⲛ̅ⲧⲟⲩⲣ̅ϭⲱⲃ. <span style="color:#b00e23">(ⲏ̅)</span> ⲥⲉⲛⲁⲱϫⲛ̅ ⲛ̅ⲑⲉ
  ⲛ̅ⲟⲩⲙⲟⲩⲗϩ̅ ⲉⲁϥⲃⲱⲗ ⲉⲃⲟⲗ. ⲁⲩⲕⲱϩⲧ̅ ⲧⲉ ⲉϩⲣⲁⲓ ⲉϫⲱⲟⲩ ⲙ̅ⲡⲟⲩⲛⲁⲩ ⲉⲡⲣⲏ ⲉⲙⲡⲁⲧⲟⲩⲉⲓⲙⲉ
  ⲉⲛⲉⲩϣⲟⲛⲧⲉ. <span style="color:#b00e23">(ⲑ̅)</span> ⲧⲉϩⲣⲁⲙⲛⲟⲥ ⲛ̅ⲑⲉ ⲛ̅ⲛⲉⲧⲟⲛϩ̅
  ϥⲛⲁⲉⲙⲕ̅ ⲧⲏⲩⲧⲛ̅ ϩⲛ̅ ⲟⲩⲟⲣⲅⲏ. <span style="color:#b00e23">(ⲓ̅)</span> ⲡⲇⲓⲕⲁⲓⲟⲥ
  ⲛⲁⲉⲩⲫⲣⲁⲛⲉ ⲉϥϣⲁⲛⲛⲁⲩ ⲉⲡϫⲓⲕⲃⲁ ⲛ̅ⲛ̅ⲁⲥⲉⲃⲏⲥ. ϥⲛⲁⲉⲓⲱ ⲛ̅ⲛⲉϥϭⲓϫ ϩⲙ̅ ⲡⲉⲥⲛⲟϥ
  ⲙ̅ⲡⲣⲉϥⲣ̅ⲛⲟⲃⲉ. <span style="color:#b00e23">(ⲓ̅ⲁ̅)</span> ⲁⲩⲱ ⲡⲣⲱⲙⲉ ⲛⲁϫⲟⲟⲥ ϫⲉ
  ⲉⲓⲉ ⲟⲩⲛ̅ⲧⲉ ⲡⲇⲓⲕⲁⲓⲟⲥ ⲕⲁⲣⲡⲟⲥ ⲉⲓⲉ ⲡⲛⲟⲩⲧⲉ ϣⲟⲟⲡ ⲡⲉⲧⲕⲣⲓⲛⲉ ⲙ̅ⲙⲟⲟⲩ ϩⲙ̅ ⲡⲕⲁϩ:
  <h3 id="psalms58">58</h3>ⲛ̅ⲏ̅. ⲉⲡϫⲱⲕ ⲉⲃⲟⲗ ⲙ̅ⲡⲣ̅ⲧⲁⲕⲟ ⲡⲉⲛⲧⲁϥⲥⲁϩϥ̅ ⲉⲧⲉⲥⲧⲏⲗⲏ
  ⲉⲇⲁⲩⲉⲓⲇ ⲛ̅ⲧⲉⲣⲉ ⲥⲁⲟⲩⲗ ϫⲟⲟⲩ ⲉϩⲁⲣⲉϩ ⲉⲡⲉϥⲏⲓ ⲉⲙⲟⲟⲩⲧϥ̅. <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲙⲁⲧⲟⲩϫⲟⲓ ⲉⲛⲁϫⲁϫⲉ. ⲥⲱⲧⲉ ⲙ̅ⲙⲟⲓ ⲉⲃⲟⲗ ϩⲛ̅
  ⲛⲉⲧⲧⲱⲟⲩⲛ ⲉϩⲣⲁⲓ ⲉϫⲱⲓ. <span style="color:#b00e23">(ⲃ̅)</span> ⲛⲁϩⲙⲉⲧ ⲉⲛⲉⲧⲣϩⲱⲃ
  ⲉⲧⲁⲛⲟⲙⲓⲁ. ⲛⲧⲟⲩϫⲟⲓ ⲉⲃⲟⲗ ϩⲓⲧⲛ̅ ⲛⲓⲣⲱⲙⲉ ⲛ̅ⲥⲛⲟϥ. <span style=
  "color:#b00e23">(ⲅ̅)</span> ϫⲉ ⲉⲓⲥ ϩⲏⲏⲧⲉ ⲁⲩϭⲱⲣϭ̅ ⲉⲧⲁⲯⲩⲭⲏ. ⲁⲩⲉⲓ ⲉϩⲣⲁⲓ ⲉϫⲱⲓ
  ⲉⲩⲧⲁϫⲣⲏⲩ. ⲡϫⲟⲉⲓⲥ ⲛ̅ⲧⲁⲁⲛⲟⲙⲓⲁ ⲁⲛ ⲧⲉ ⲙ̅ⲡⲁⲛⲟⲃⲉ ⲁⲛ ⲡⲉ <span style=
  "color:#b00e23">(ⲇ̅)</span> ⲁⲓⲡⲱⲧ ⲁϫⲛ̅ ⲁⲛⲟⲙⲓⲁ ⲁⲩⲱ ⲁⲓⲥⲟⲟⲩⲧⲛ̅. ⲧⲱⲟⲩⲛ ⲛⲅ̅ⲧⲱⲙⲛ̅ⲧ
  ⲉⲣⲟⲓ ⲛⲅ̅ⲛⲁⲩ. <span style="color:#b00e23">(ⲉ̅)</span> ⲛ̅ⲧⲟⲕ ⲡϫⲟⲉⲓⲥ ⲡⲛⲟⲩⲧⲉ
  ⲛ̅ⲛ̅ϭⲟⲙ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ϯϩⲧⲏⲕ ⲉϭⲙ̅ⲡϣⲓⲛⲉ ⲛ̅ⲛ̅ϩⲉⲑⲛⲟⲥ ⲧⲏⲣⲟⲩ. ⲙ̅ⲡⲣ̅ϣⲛ̅ϩⲧⲏⲕ ⲉϫⲛ̅
  ⲟⲩⲟⲛ ⲛⲓⲙ ⲉⲧⲣ̅ϩⲱⲃ ⲉⲧⲁⲛⲟⲙⲓⲁ. ⲇⲓⲁⲯⲁⲗⲙⲁ <span style="color:#b00e23">(ⲋ̅)</span>
  ⲥⲉⲛⲁⲕⲟⲧⲟⲩ ⲉⲣⲟⲩϩⲉ ⲛ̅ⲥⲉϩⲕⲟ ⲛ̅ⲑⲉ ⲛ̅ⲛⲉⲩϩⲟⲟⲣ ⲛ̅ⲥⲉⲕⲱⲧⲉ ⲉⲧⲡⲟⲗⲓⲥ. <span style=
  "color:#b00e23">(ⲍ̅)</span> ⲉⲓⲥ ϩⲏⲏⲧⲉ ⲛ̅ⲧⲟⲟⲩ ⲥⲉⲛⲁϣⲁϫⲉ ϩⲛ̅ ⲧⲉⲩⲧⲁⲡⲣⲟ. ⲉⲣⲉ
  ⲟⲩⲥⲏϥⲉ ϩⲓ ⲛⲉⲩⲥⲡⲟⲧⲟⲩ <span style="color:#b00e23">(ⲏ̅)</span> ϫⲉ ⲛⲓⲙ ⲡⲉⲛⲧⲁϥⲥⲱⲧⲙ
  ⲛ̅ⲧⲟⲕ ⲡϫⲟⲉⲓⲥ ⲡⲉⲧⲛⲁⲥⲱⲃⲉ ⲛ̅ⲥⲱⲟⲩ. ⲕⲛⲁⲥⲱϣϥ̅ ⲛ̅ϩⲉⲑⲛⲟⲥ ⲛⲓⲙ. <span style=
  "color:#b00e23">(ⲑ̅)</span> ⲉⲓⲛⲁϩⲁⲣⲉϩ ⲉⲡⲁⲧⲁϫⲣⲟ ϩⲁⲧⲏⲕ ϫⲉ ⲛ̅ⲧⲕ̅ ⲡⲁⲛⲟⲩⲧⲉ
  ⲡⲁⲣⲉϥϣⲟⲡⲧ̅ ⲉⲣⲟⲕ. <span style="color:#b00e23">(ⲓ̅)</span> ⲡⲁⲛⲟⲩⲧⲉ ⲡⲉϥⲛⲁ
  ⲛⲁⲣ̅ϣⲟⲣⲡ ⲉⲣⲟⲓ. ⲡⲛⲟⲩⲧⲉ ⲛⲁⲧⲣⲁⲙⲉϩⲉⲓⲁⲧ ⲛ̅ⲛⲁϫⲓϫⲉⲉⲩ. <span style=
  "color:#b00e23">(ⲓ̅ⲁ̅)</span> ⲙ̅ⲡⲣ̅ⲙⲟⲟⲩⲧⲟⲩ ⲙⲏⲡⲟⲧⲉ ⲛ̅ⲥⲉⲣⲡⲱⲃϣ̅ ⲙ̅ⲡⲉⲕⲣⲁⲛ. ϫⲟⲟⲣⲟⲩ
  ⲉⲃⲟⲗ ϩⲛ̅ ⲧⲉⲕϭⲟⲙ. ⲛⲅ̅ⲛ̅ⲧⲟⲩ ⲉⲡⲉⲥⲏⲧ ⲡϫⲟⲉⲓⲥ ⲧⲁⲛⲁϣⲧⲉ. <span style=
  "color:#b00e23">(ⲓ̅ⲃ̅)</span> ⲡⲛⲟⲃⲉ ⲛ̅ⲧⲉⲩⲧⲁⲡⲣⲟ ⲡϣⲁϫⲉ ⲛ̅ⲛⲉⲩⲥⲡⲟⲧⲟⲩ ⲙⲁⲣⲟⲩϭⲟⲡⲟⲩ
  ϩⲛ̅ ⲧⲉⲩⲙⲛⲧϫⲁⲥⲓ ϩⲏⲧ. ⲥⲉⲛⲁϫⲟ ⲛ̅ⲧⲉⲩϩⲁⲏ ⲉⲃⲟⲗ ϩⲙ̅ ⲡⲉⲩⲥⲁϩⲟⲩ ⲙⲛ̅ ⲡⲉⲩϫⲓϭⲟⲗ ⲙⲛ̅ ⲧⲟⲣⲅⲏ
  ⲛ̅ⲑⲁⲏ ⲛ̅ⲥⲉⲧⲙ̅ϣⲱⲡⲉ <span style="color:#b00e23">(ⲓ̅ⲅ̅)</span> ⲁⲩⲱ ⲥⲉⲛⲁⲉⲓⲙⲉ ϫⲉ
  ⲡⲛⲟⲩⲧⲉ ⲛ̅ⲓⲁⲕⲱⲃ ⲡⲉⲧⲟ ⲛ̅ϫⲟⲉⲓⲥ ⲉϫⲛ̅ ⲛⲉⲕⲣⲱⲟⲩ ⲙ̅ⲡⲕⲁϩ. ⲇⲓⲁⲯⲁⲗⲙⲁ. <span style=
  "color:#b00e23">(ⲓ̅ⲇ̅)</span> ⲥⲉⲛⲁⲕⲧⲟⲟⲩ ⲉⲣⲟⲩϩⲉ ⲛ̅ⲥⲉϩⲕⲟ ⲛ̅ⲑⲉ ⲛ̅ⲛⲉⲩϩⲟⲟⲣ
  ⲛ̅ⲥⲉⲕⲱⲧⲉ ⲉⲧⲡⲟⲗⲓⲥ. <span style="color:#b00e23">(ⲓ̅ⲉ̅)</span> ⲛ̅ⲧⲟⲟⲩ ⲇⲉ
  ⲥⲉⲛⲁϫⲱⲱⲣⲉ ⲉⲃⲟⲗ ⲉⲟⲩⲱⲙ. ⲉϣⲱⲡⲉ ⲇⲉ ⲉⲩⲧⲙ̅ⲥⲉⲓ ⲥⲉⲛⲁⲕⲣⲙ̅ <span style=
  "color:#b00e23">(ⲓ̅ⲋ̅)</span> ⲁⲛⲟⲕ ⲇⲉ ϯⲛⲁϫⲱ ⲛ̅ⲧⲉⲕϭⲟⲙ. ⲁⲩⲱ ϯⲛⲁⲧⲉⲗⲏⲗ ϩⲙ̅ ⲡⲉⲕⲛⲁ
  ⲙ̅ⲡⲛⲁⲩ ⲛ̅ϩⲧⲟⲟⲩⲉ ϫⲉ ⲁⲕϣⲱⲡⲉ ⲛⲁⲓ ⲛ̅ⲣⲉϥϣⲟⲡⲧ ⲉⲣⲟⲕ. ⲁⲩⲱ ⲙ̅ⲙⲁⲙ̅ⲡⲱⲧ ⲙ̅ⲡⲉϩⲟⲟⲩ
  ⲛ̅ⲧⲁⲑⲗⲓⲯⲓⲥ. <span style="color:#b00e23">(ⲓ̅ⲍ̅)</span> ⲛ̅ⲧⲕ̅ ⲡⲁⲃⲟⲏⲑⲟⲥ
  ⲉⲓⲛⲁⲯⲁⲗⲗⲉⲓ ⲉⲣⲟⲕ. ϫⲉ ⲛ̅ⲧⲟⲕ ⲡⲉ ⲡⲛⲟⲩⲧⲉ ⲡⲁⲣⲉϥϣⲟⲡⲧ̅ ⲉⲣⲟⲕ ⲡⲁⲛⲟⲩⲧⲉ ⲡⲁⲛⲁ:
  <h3 id="psalms59">59</h3>ⲛ̅ⲑ̅. ⲉⲡϫⲱⲕ ⲉⲃⲟⲗ ⲛ̅ⲛⲉⲧⲛⲁϣⲓⲃⲉ ⲛ̅ⲕⲉⲥⲟⲡ ⲉⲧⲉⲥⲧⲏⲗⲟⲅⲣⲁⲫⲓⲁ
  ⲛ̅ⲇⲁⲩⲉⲓⲇ ⲉⲧⲇⲓⲁⲇⲟⲭⲏ ⲛ̅ⲧⲉϥⲉⲣⲱⲕϩ̅ ⲛ̅ⲧⲙⲉⲥⲟⲡⲟⲧⲁⲙⲓⲁ ⲛ̅ⲧⲥⲩⲣⲓⲁ ⲙⲛ̅ ⲧⲥⲩⲣⲓⲁ ⲛ̅ⲥⲱⲩⲃⲁⲗ
  ⲁⲩⲱ ⲁϥⲕⲧⲟϥ ⲛ̅ϭⲓ ⲓⲱⲁⲃ ⲁϥⲡⲁⲧⲁⲥⲥⲉ ⲛ̅ϯⲇⲟⲩⲙⲁⲓⲁ ϩⲙ̅ ⲡⲉⲓⲁ ⲛ̅ⲛⲉϩⲙⲟⲩ ⲙⲛ̅ ⲧⲥⲛⲟⲟⲩⲥ ⲛ̅ϣⲟ.
  <span style="color:#b00e23">(ⲁ̅)</span> ⲡⲛⲟⲩⲧⲉ ⲁⲕⲕⲁⲁⲛ ⲛ̅ⲥⲱⲕ ⲁⲕϣⲣ̅ϣⲱⲣⲛ̅.
  ⲁⲕⲛⲟⲩϭⲥ̅ ⲁⲩⲱ ⲟⲛ ⲁⲕϣⲛ̅ϩⲧⲏⲕ ⲉϫⲱⲛ <span style="color:#b00e23">(ⲃ̅)</span>
  ⲁⲕⲛⲟⲉⲓⲛ ⲙ̅ⲡⲕⲁϩ ⲁⲕϣⲧⲣ̅ⲧⲱⲣϥ̅. ⲙⲁⲧⲁⲗϭⲉ ⲛⲉϥⲟⲩⲱϣϥ̅ ⲧⲏⲣⲟⲩ ϫⲉ ⲁϥⲕⲓⲙ. <span style=
  "color:#b00e23">(ⲅ̅)</span> ⲁⲕⲧⲥⲁⲃⲉ ⲡⲉⲕⲗⲁⲟⲥ ⲉϩⲉⲛϩⲃⲏⲟⲩⲉ ⲉⲩⲛⲁϣⲧ̅. ⲁⲕⲧⲥⲟⲛ
  ⲛ̅ⲟⲩⲏⲣⲡ̅ ⲛ̅ⲙ̅ⲕⲁϩ ⲛ̅ϩⲏⲧ. <span style="color:#b00e23">(ⲇ̅)</span> ⲁⲕϯ ⲛ̅ⲟⲩⲙⲁⲉⲓⲛ
  ⲛ̅ⲛⲉⲧⲣ̅ϩⲟⲧⲉ ϩⲏⲧⲕ̅. ⲉⲧⲣⲉⲩⲡⲱⲧ ϩⲁⲑⲏ ⲛ̅ⲟⲩⲥⲟⲧⲉ. <span style=
  "color:#b00e23">(ⲉ̅)</span> ϫⲉⲕⲁⲥ ⲉⲣⲉ ⲛⲉⲕⲙⲉⲣⲓⲧ ⲛⲟⲩϩⲙ̅. ⲙⲁⲧⲟⲩϫⲟⲓ ϩⲛ̅ ⲧⲉⲕⲟⲩⲛⲁⲙ
  ⲛⲅ̅ⲥⲱⲧⲙ̅ ⲉⲣⲟⲓ. ⲇⲓⲁⲯⲁⲗⲙⲁ. <span style="color:#b00e23">(ⲋ̅)</span> ⲁ ⲡⲛⲟⲩⲧⲉ
  ϣⲁϫⲉ ϩⲙ̅ ⲡⲉϥⲡⲉⲧⲟⲩⲁⲁⲃ. ϫⲉ ϯⲛⲁⲧⲉⲗⲏⲗ ⲧⲁⲡⲉϣ ⲥⲓⲕⲓⲙⲁ. ⲧⲁⲉⲡ ⲡⲉⲓⲁ ⲛ̅ⲛⲉⲥⲕⲏⲛⲏ.
  <span style="color:#b00e23">(ⲍ̅)</span> ⲡⲱⲓ ⲡⲉ ⲅⲁⲗⲁⲁⲇ ⲡⲱⲓ ⲡⲉ ⲙⲁⲛⲁⲥⲥⲏ. ⲉⲫⲣⲁⲓⲙ
  ⲡⲉ ⲡⲧⲁϫⲣⲟ ⲛ̅ⲧⲁⲁⲡⲉ. ⲓⲟⲩⲇⲁⲥ ⲡⲉ ⲡⲁⲣ̅ⲣⲟ. <span style="color:#b00e23">(ⲏ̅)</span>
  ⲙⲱⲁⲃ ⲡⲉ ⲡⲗⲉⲃⲏⲥ ⲛ̅ⲧⲁϩⲉⲗⲡⲓⲥ. ϯⲛⲁⲥⲟⲟⲩⲧⲛ̅ ⲙ̅ⲡⲁⲧⲟⲟⲩⲉ ⲉϫⲛ̅ ϯⲇⲟⲩⲙⲁⲓⲁ. ⲛ̅ⲧⲁ
  ⲛ̅ⲁⲗⲗⲟⲫⲩⲗⲟⲥ ϩⲩⲡⲟⲧⲁⲥⲥⲉ ⲛⲁⲓ. <span style="color:#b00e23">(ⲑ̅)</span> ⲛⲓⲙ
  ⲡⲉⲧⲛⲁϫⲓⲧⲧ̅ ⲉⲧⲡⲟⲗⲓⲥ ⲉⲧⲕⲧⲏⲩ. ⲛⲓⲙ ⲡⲉⲧⲛⲁϫⲓ ⲙⲟⲉⲓⲧ ϩⲏⲧ ϣⲁ ϯⲇⲟⲩⲙⲁⲓⲁ. <span style=
  "color:#b00e23">(ⲓ̅)</span> ⲙⲏ ⲛ̅ⲧⲟⲕ ⲁⲛ ⲡⲉ ⲡⲛⲟⲩⲧⲉ ⲛ̅ⲧⲁⲕⲕⲁⲁⲛ ⲛ̅ⲥⲱⲕ. ⲉⲛⲅ̅ⲛⲏⲩ ⲁⲛ
  ⲉⲃⲟⲗ ⲡⲛⲟⲩⲧⲉ ϩⲛ̅ ⲛⲉⲛⲙⲏⲏϣⲉ. <span style="color:#b00e23">(ⲓ̅ⲁ̅)</span> ⲡϫⲟⲉⲓⲥ ⲙⲁ
  ⲛⲁⲛ ⲛ̅ⲟⲩⲃⲟⲏⲑⲉⲓⲁ ϩⲛ̅ ⲛⲉⲛⲑⲗⲓⲯⲓⲥ. ⲁⲩⲱ ⲡⲟⲩϫⲁⲓ ⲙ̅ⲡⲣⲱⲙⲉ ϣⲟⲩⲉⲓⲧ. <span style=
  "color:#b00e23">(ⲓ̅ⲃ̅)</span> ϩⲙ̅ ⲡⲉⲛⲛⲟⲩⲧⲉ ⲧⲛ̅ⲛⲁⲣ̅ ⲟⲩϭⲟⲙ. ⲁⲩⲱ ⲛ̅ⲧⲟϥ
  ⲡⲉⲧⲛⲁⲥⲱϣϥ̅ ⲛ̅ⲛⲉⲧⲑⲗⲓⲃⲉ ⲙ̅ⲙⲟⲛ:
  <h3 id="psalms60">60</h3>ⲝ̅. ⲉⲡϫⲱⲕ ⲉⲃⲟⲗ ϩⲛ̅ ⲛⲉⲥⲙⲟⲩ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲥⲱⲧⲙ̅ ⲉⲡⲁⲥⲟⲡⲥ̅. ϯϩⲧⲏⲕ ⲉⲡⲁϣⲗⲏⲗ ϫⲓⲛ ⲁⲣⲏϫϥ̅
  ⲙ̅ⲡⲕⲁϩ <span style="color:#b00e23">(ⲃ̅)</span> ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ϩⲙ̅ ⲡⲧⲣⲉ
  ⲡⲁϩⲏⲧ ⲙ̅ⲕⲁϩ. ⲁⲕϫⲁⲥⲧ ϩⲛ̅ ⲟⲩⲡⲉⲧⲣⲁ. <span style="color:#b00e23">(ⲅ̅)</span>
  ⲁⲕϫⲓⲙⲟⲉⲓⲧ ϩⲏⲧⲧ̅ ϫⲉ ⲁⲕϣⲱⲡⲉ ⲛⲁⲓ ⲛ̅ϩⲉⲗⲡⲓⲥ ⲙ̅ⲡⲩⲣⲅⲟⲥ ⲉϥϫⲟⲟⲣ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲁϫⲉ.
  <span style="color:#b00e23">(ⲇ̅)</span> ϯⲛⲁϭⲟⲓⲗⲉ ⲉⲡⲉⲕⲙⲁ ⲛ̅ϣⲱⲡⲉ ϣⲁ ⲉⲛⲉϩ
  ϯⲛⲁϫⲓϩⲁⲉⲓⲃⲉⲥ ϩⲁ ⲑⲁⲉⲓⲃⲉⲥ ⲛ̅ⲛⲉⲕⲧⲛϩ̅. ⲇⲓⲁⲯⲁⲗⲙⲁ. <span style=
  "color:#b00e23">(ⲉ̅)</span> ϫⲉ ⲛ̅ⲧⲟⲕ ⲡⲛⲟⲩⲧⲉ ⲁⲕⲥⲱⲧⲙ̅ ⲉⲡⲁϣⲗⲏⲗ. ⲁⲕϯ
  ⲛ̅ⲧⲉⲕⲕⲗⲏⲣⲟⲛⲟⲙⲓⲁ ⲛ̅ⲛⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡⲉⲕⲣⲁⲛ. <span style=
  "color:#b00e23">(ⲋ̅)</span> ϩⲛ̅ ⲟⲩϩⲟⲟⲩ ⲉⲃⲟⲗ ϩⲛ̅ ⲟⲩϩⲟⲟⲩ ϥⲛⲁⲟⲩⲱϩ ϩⲛ̅ ⲛ̅ⲣⲙ̅ⲡⲟⲟⲩⲉ
  ⲙ̅ⲡⲉϥⲣ̅ⲣⲟ. ϣⲁ ⲡⲉϩⲟⲟⲩ ⲛ̅ⲟⲩϫⲱⲙ ϣⲁ ⲟⲩϫⲱⲙ. <span style=
  "color:#b00e23">(ⲍ̅)</span> ϥⲛⲁⲙⲟⲩⲛ ⲉⲃⲟⲗ ϣⲁ ⲉⲛⲉϩ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲛⲟⲩⲧⲉ.
  ⲡⲉϥⲛⲁ ⲙⲛ̅ ⲧⲉϥⲙⲉ ⲛⲓⲙ ⲡⲉⲧⲛⲁϣⲓⲛⲉ ⲛ̅ⲥⲱⲟⲩ. <span style="color:#b00e23">(ⲏ̅)</span>
  ⲧⲁⲓ ⲧⲉ ⲑⲉ ⲉϯⲛⲁⲯⲁⲗⲗⲉⲓ ⲉⲡⲉⲕⲣⲁⲛ ⲡⲛⲟⲩⲧⲉ ϣⲁ ⲉⲛⲉϩ ⲛ̅ⲉⲛⲉϩ. ⲉⲧⲣⲁϯ ⲛ̅ⲛⲁ ⲉⲧⲣⲏⲧ ϩⲛ̅
  ⲟⲩϩⲟⲩⲟ ⲉⲃⲟⲗ ϩⲛ̅ ⲟⲩϩⲟⲟⲩ:
  <h3 id="psalms61">61</h3>ⲝ̅ⲁ̅. ⲉⲡϫⲱⲕ ⲉⲃⲟⲗ ϩⲁ ⲓⲇⲟⲟⲩⲛ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ
  <span style="color:#b00e23">(ⲁ̅)</span> ⲙⲏ ⲉⲣⲉ ⲧⲁⲯⲩⲭⲏ ⲛⲁϩⲩⲡⲟⲧⲁⲥⲥⲉ ⲁⲛ
  ⲙ̅ⲡⲛⲟⲩⲧⲉ. ⲉⲣⲉ ⲡⲁⲟⲩϫⲁⲓ ⲅⲁⲣ ϩⲁⲧⲏϥ <span style="color:#b00e23">(ⲃ̅)</span> ⲕⲁⲓ
  ⲅⲁⲣ ⲛ̅ⲧⲟϥ ⲡⲉ ⲡⲛⲟⲩⲧⲉ ⲡⲁⲥⲱⲧⲏⲣ ⲡⲁⲣⲉϥϣⲟⲡⲧ̅ ⲉⲣⲟϥ ⲛ̅ϯⲛⲁⲕⲓⲙ ⲁⲛ ⲉⲡⲉϩⲟⲩⲟ. <span style=
  "color:#b00e23">(ⲅ̅)</span> ϣⲁⲧⲛⲁⲩ ⲧⲉⲧⲛ̅ⲧⲱⲟⲩⲛ ⲉϫⲙ̅ ⲡⲣⲙⲱⲉ. ⲧⲉⲧⲛ̅ϩⲱⲧⲃ̅ ⲧⲏⲣⲧⲛ̅.
  ⲛ̅ⲑⲉ ⲛ̅ⲟⲩϫⲟ ⲉⲁⲥⲣⲓⲕⲉ ⲁⲩⲱ ⲟⲩϫⲟⲗϫⲗ ⲉⲁϥⲟⲩⲱⲗⲥ̅. <span style=
  "color:#b00e23">(ⲇ̅)</span> ⲡⲗⲏⲛ ⲁⲩϫⲓϣⲟϫⲛⲉ ⲉⲕⲱ ⲛ̅ⲥⲱⲟⲩ ⲛ̅ⲧⲁⲧⲓⲙⲏ. ⲁⲩⲡⲱⲧ ϩⲓ
  ⲟⲩⲥⲟⲡ ϩⲙ̅ ⲡϭⲟⲗ. ⲛⲉⲩⲥⲙⲟⲩ ⲡⲉ ϩⲛ̅ ⲧⲉⲩⲧⲁⲡⲣⲟ ⲉⲩⲥⲁϩⲟⲩ ϩⲙ̅ ⲡⲉⲩϩⲏⲧ. ⲇⲓⲁⲯⲁⲗ
  <span style="color:#b00e23">(ⲉ̅)</span> ⲡⲗⲏⲛ ⲧⲁⲯⲩⲭⲏ ϩⲩⲡⲟⲧⲁⲥⲥⲉ ⲙ̅ⲡϫⲟⲉⲓⲥ. ⲉⲣⲉ
  ⲧⲁϩⲩⲡⲟⲙⲟⲛⲏ ⲅⲁⲣ ϩⲁⲧⲏϥ <span style="color:#b00e23">(ⲋ̅)</span> ⲕⲁⲓ ⲅⲁⲣ ⲛ̅ⲧⲟϥ ⲡⲉ
  ⲡⲛⲟⲩⲧⲉ ⲡⲁⲥⲱⲧⲏⲣ. ⲡⲁⲣⲉϥϣⲟⲡⲧ̅ ⲉⲣⲟϥ ⲛ̅ϯⲛⲁⲕⲓⲙ ⲁⲛ. <span style=
  "color:#b00e23">(ⲍ̅)</span> ⲉⲣⲉ ⲡⲁⲟⲩϫⲁⲓ ϩⲓ ⲡⲁⲛⲟⲩⲧⲉ ⲁⲩⲱ ⲡⲁⲉⲟⲟⲩ ⲡⲉ ⲡⲛⲟⲩⲧⲉ
  ⲛ̅ⲧⲁⲃⲟⲏⲑⲉⲓⲁ. ⲧⲁϩⲉⲗⲡⲓⲥ ⲡⲉ ⲡⲛⲟⲩⲧⲉ. <span style="color:#b00e23">(ⲏ̅)</span>
  ⲛⲁϩⲧⲉ ⲉⲣⲟϥ ⲥⲩⲛⲁⲅⲱⲅⲏ ⲛⲓⲙ ⲛ̅ⲗⲁⲟⲥ. ⲡⲱϩⲧ̅ ⲛ̅ⲛⲉⲧⲛ̅ϩⲏⲧ ⲙ̅ⲡⲉϥⲙ̅ⲧⲟ ⲉⲃⲟⲗ. ⲇⲓⲁⲯⲁⲗⲙⲁ.
  ⲡⲛⲟⲩⲧⲉ ⲡⲉ ⲡⲉⲛⲃⲟⲏⲑⲟⲥ <span style="color:#b00e23">(ⲑ̅)</span> ⲡⲗⲏⲛ ⲛ̅ϣⲏⲣⲉ
  ⲛ̅ⲛ̅ⲣⲱⲙⲉ ϣⲟⲩⲉⲓⲧ. ϩⲉⲛⲛⲟⲩϫ ⲛⲉ ⲛ̅ϣⲏⲣⲉ ⲛ̅ⲛ̅ⲣⲱⲙⲉ ϩⲛ̅ ⲛ̅ⲛⲁϩⲃⲉϥ ⲛ̅ϫⲓⲛ̅ϭⲟⲛⲥ̅ ⲛ̅ⲧⲟⲟⲩ
  ⲉⲩϩⲓ ⲛⲉⲩⲉⲣⲏⲩ ⲉⲃⲟⲗ ϩⲛ̅ ⲧⲙⲛ̅ⲧⲉⲡⲣⲁ. <span style="color:#b00e23">(ⲓ̅)</span>
  ⲙ̅ⲡⲣ̅ⲛⲁϩⲧⲉ ⲉϫⲓⲛ̅ϭⲟⲛⲥ̅ ⲙ̅ⲡⲣⲕⲁ ϩⲧⲏⲧⲛ̅ ⲉⲧⲱⲣⲡ̅. ⲟⲩⲙⲛ̅ⲧⲣⲙ̅ⲙⲁⲟ ⲉⲥϣⲁⲛⲉⲓ ⲙ̅ⲡⲣ̅ⲕⲁ
  ϩⲧⲏⲧⲛ̅ ⲉⲣⲟⲥ. <span style="color:#b00e23">(ⲓ̅ⲁ̅)</span> ⲡⲛⲟⲩⲧⲉ ⲁⲓϣⲁϫⲉ ⲛ̅ⲟⲩⲥⲟⲡ
  ⲁⲓⲥⲉⲧⲙ̅ ⲛⲁⲓ ⲛ̅ⲥⲉⲡ ⲥⲛⲁⲩ. ϫⲉ ⲡⲁⲙⲁϩⲧⲉ ⲡⲁⲛⲟⲩⲧⲉ ⲡⲉ. <span style=
  "color:#b00e23">(ⲓ̅ⲃ̅)</span> ⲁⲩⲱ ⲡⲱⲕ ⲡϫⲟⲉⲓⲥ ⲡⲉ ⲡⲛⲁ. ϫⲉ ⲛ̅ⲧⲟⲕ ⲡⲉⲧⲛⲁϯ ⲙ̅ⲡⲟⲩⲁ
  ⲡⲟⲩⲁ ⲕⲁⲧⲁ ⲛⲉϥϩⲃⲏⲩⲉ:
  <h3 id="psalms62">62</h3>ⲝ̅ⲃ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ϩⲙ̅ ⲡⲧⲣⲉϥϣⲱⲡⲉ ϩⲙ̅ ⲡϫⲁⲓⲉ
  ⲛ̅ϯⲇⲟⲩⲙⲁⲓⲁ. <span style="color:#b00e23">(ⲁ̅)</span> ϯϣⲱⲣⲡ ⲙ̅ⲙⲟⲓ ⲉⲣⲟⲕ ⲡⲛⲟⲩⲧⲉ
  ⲡⲛⲟⲩⲧⲉ ⲁ ⲧⲁⲯⲩⲭⲏ ⲉⲓⲃⲉ ⲙ̅ⲙⲟⲕ ⲁⲩⲱ ⲁ ⲧⲁⲥⲁⲣⲝ ⲃⲱⲗ ⲉⲃⲟⲗ ϩⲛ̅ ⲟⲩⲕⲁϩ ⲛ̅ϫⲁⲓⲉ ⲛ̅ⲁⲧⲙⲟⲟϣⲉ
  ⲉⲙⲛ̅ ⲙⲟⲟⲩ ⲛ̅ϩⲏⲧϥ̅. <span style="color:#b00e23">(ⲃ̅)</span> ⲧⲁⲓ ⲧⲉ ⲑⲉ
  ⲉⲛⲧⲁⲓⲟⲩⲱⲛϩ̅ ⲛⲁⲕ ⲉⲃⲟⲗ ϩⲙ̅ ⲡⲡⲉⲧⲟⲩⲁⲁⲃ. ⲉⲛⲁⲩ ⲉⲧⲉⲕϭⲟⲙ ⲙⲛ̅ ⲡⲉⲕⲉⲟⲟⲩ. <span style=
  "color:#b00e23">(ⲅ̅)</span> ϫⲉ ⲡⲉⲕⲛⲁ ⲥⲟⲧⲡ̅ ⲉϩⲟⲩⲉ ϩⲉⲛϭⲓⲛⲱⲛϩ̅. ⲛⲁⲥⲡⲟⲧⲟⲩ ⲛⲁⲥⲙⲟⲩ
  ⲉⲣⲟⲕ. <span style="color:#b00e23">(ⲇ̅)</span> ⲧⲁⲓ ⲧⲉ ⲑⲉ ⲉϯⲛⲁⲥⲙⲟⲩ ⲉⲣⲟⲕ ϩⲙ̅
  ⲡⲁⲱⲛϩ̅. ⲁⲩⲱ ϯⲛⲁϥⲓ ⲛⲛⲁϭⲓϫ ⲉϩⲣⲁⲓ ϩⲙ̅ ⲡⲉⲕⲣⲁⲛ. <span style=
  "color:#b00e23">(ⲉ̅)</span> ⲉⲩⲉ ⲧⲁⲯⲩⲭⲏ ⲥⲉⲓ ⲉⲃⲟⲗ ϩⲛ̅ ⲟⲩⲟⲩⲱⲧ ⲙⲛ̅ ⲟⲩⲕⲛ̅ⲛⲉ.
  ϩⲉⲛⲥⲡⲟⲧⲟⲩ ⲛ̅ⲧⲉⲗⲏⲗ ⲛⲁⲥⲙⲟⲩ ⲉⲡⲉⲕⲣⲁⲛ <span style="color:#b00e23">(ⲋ̅)</span>
  ⲉⲓϣⲁⲛⲣ̅ⲡⲉⲕⲙⲉⲉⲩⲉ ϩⲓϫⲙ̅ ⲡⲁϭⲗⲟϭ ⲛⲉⲓⲙⲉⲗⲉⲧⲁ ⲉⲣⲟⲕ ⲙ̅ⲡⲛⲁⲩ ⲛ̅ϣⲱⲣⲡ̅. <span style=
  "color:#b00e23">(ⲍ̅)</span> ϫⲉ ⲁⲕϣⲱⲡⲉ ⲛⲁⲓ ⲛ̅ⲃⲟⲏⲑⲟⲥ. ⲁⲩⲱ ϯⲛⲁⲧⲉⲗⲏⲗ ϩⲁ ⲑⲁⲉⲓⲃⲉⲥ
  ⲛ̅ⲛⲉⲕⲧⲛϩ̅. <span style="color:#b00e23">(ⲏ̅)</span> ⲁ ⲧⲁⲯⲩⲭⲏ ⲧⲟϭⲥ̅ ⲉⲣⲟⲕ.
  ⲧⲉⲕⲟⲩⲛⲁⲙ ⲧⲉⲛⲧⲁⲥϣⲟⲡⲧ̅ ⲉⲣⲟⲥ. <span style="color:#b00e23">(ⲑ̅)</span> ⲛ̅ⲧⲟⲟⲩ ⲇⲉ
  ⲁⲩϣⲓⲛⲉ ⲛ̅ⲥⲁ ⲧⲁⲯⲩⲭⲏ ⲉⲡϫⲓⲛϫⲏ ⲥⲉⲛⲁⲃⲱⲕ ⲉϩⲟⲩⲛ ϩⲁ ⲡⲉⲥⲏⲧ ⲙ̅ⲡⲕⲁϩ. <span style=
  "color:#b00e23">(ⲓ̅)</span> ⲥⲉⲛⲁⲧⲁⲁⲩ ⲉϩⲣⲁⲓ ⲉⲛ̅ϭⲓϫ ⲛ̅ⲧⲥⲏϥⲉ. ⲥⲉⲛⲁϣⲱⲡⲉ ⲛ̅ⲧⲟ
  ⲛ̅ⲃⲁϣⲟⲣ. <span style="color:#b00e23">(ⲓ̅ⲁ̅)</span> ⲡⲣ̅ⲣⲟ ⲇⲉ ⲛⲁⲉⲩⲫⲣⲁⲛⲉ ⲉϫⲙ̅
  ⲡⲛⲟⲩⲧⲉ. ϥⲛⲁϫⲓⲧⲁⲉⲓⲟ ⲛ̅ϭⲓ ⲟⲩⲟⲛ ⲛⲓⲙ ⲉⲧⲱⲣⲕ̅ ⲙ̅ⲙⲟϥ. ϫⲉ ⲁⲥⲧⲱⲙ ⲛ̅ϭⲓ ⲧⲧⲁⲡⲣⲟ ⲛ̅ⲛⲉⲧϣⲁϫⲉ
  ϩⲛ̅ ⲟⲩϫⲓⲛ̅ϭⲟⲛⲥ̅:
  <h3 id="psalms63">63</h3>ⲝ̅ⲅ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡⲁⲛⲟⲩⲧⲉ ⲥⲱⲧⲙ̅ ⲉⲡⲁϩⲣⲟⲟⲩ ϩⲙ̅ ⲡⲧⲣⲁⲥⲉⲡⲉⲥⲱⲡⲕ̅. ⲛⲉϩⲙ̅
  ⲧⲁⲯⲩⲭⲏ ⲉⲑⲟⲧⲉ ⲙ̅ⲡϫⲁϫⲉ. <span style="color:#b00e23">(ⲃ̅)</span> ⲁⲕⲣ̅ϩⲁⲉⲓⲃⲉⲥ
  ⲉⲣⲟⲓ ⲉⲧⲥⲟⲟⲩϩⲥ̅ ⲛ̅ⲛⲉⲧⲟ ⲙ̅ⲡⲟⲛⲏⲣⲟⲥ. ⲉⲃⲟⲗ ϩⲙ̅ ⲡⲙⲏⲏϣⲉ ⲉⲧⲣ̅ϩⲱⲃ ⲉⲧⲁⲛⲟⲙⲓⲁ.
  <span style="color:#b00e23">(ⲅ̅)</span> ⲛⲁⲓ ⲉⲛⲧⲁⲩⲧⲱⲙ ⲛ̅ⲛⲉⲩⲗⲁⲥ ⲛ̅ⲑⲉ ⲛ̅ⲛⲓⲥⲏϥⲉ
  ⲁⲩⲥⲱⲙⲛ̅ⲧ ⲛ̅ⲧⲉⲩⲡⲓⲧⲉ ⲉⲩϩⲱⲃ ⲉϥⲥⲁϣⲉ. <span style="color:#b00e23">(ⲇ̅)</span>
  ⲉⲧⲣⲉⲩⲛⲉϫ ⲥⲟⲧⲉ ϩⲛ̅ ⲟⲩϩⲱⲡ ⲉⲡⲉⲧⲟⲩⲁⲁⲃ. ⲥⲉⲛⲁⲛⲟⲩϫⲉ ⲉⲣⲟϥ ϩⲛ̅ ⲟⲩϣⲥ̅ⲛⲉ ⲛ̅ⲥⲉⲧⲙ̅ⲣ̅ϩⲟⲧⲉ.
  <span style="color:#b00e23">(ⲉ̅)</span> ⲁⲩⲧⲁϫⲣⲟ ⲛⲁⲩ ⲛ̅ⲟⲩϣⲁϫⲉ ⲉϥϩⲟⲩⲟ. ⲁⲩϫⲟⲟⲥ
  ⲉϩⲱⲡ ⲛ̅ϩⲉⲛⲡⲁϣ. ⲁⲩϫⲟⲟⲥ ϫⲉ ⲛⲓⲙ ⲡⲉⲧⲛⲁⲛⲁⲩ ⲉⲣⲟⲛ. <span style=
  "color:#b00e23">(ⲋ̅)</span> ⲁⲩϩⲟⲧϩⲧ̅ ⲛ̅ϩⲉⲛⲁⲛⲟⲙⲓⲁ ⲁⲩⲱ ϫⲛ̅ ⲉⲩϩⲟⲧϩⲧ̅. ⲡⲛⲟⲩⲧⲉ
  ⲛⲁⲙⲟϣⲧⲟⲩ. ⲡⲣⲱⲙⲉ ⲛⲁϯ ⲡⲉϥⲟⲩⲟⲓ ϩⲛ̅ ⲟⲩϩⲏⲧ ⲉϥϩⲏⲡ. <span style=
  "color:#b00e23">(ⲍ̅)</span> ⲁⲩⲱ ϥⲛⲁⲥⲟⲩⲱⲛϥ̅ ⲛϥ̅ϫⲓⲥⲉ ⲛ̅ϭⲓ ⲡϫⲟⲉⲓⲥ ⲡⲁⲛⲟⲩⲧⲉ. ⲁ
  ⲛⲉⲩⲡⲗⲏⲅⲏ ϣⲱⲡⲉ ⲛ̅ⲥⲟⲧⲉ ⲛ̅ϣⲏⲣⲉ ϣⲏⲙ. <span style="color:#b00e23">(ⲏ̅)</span> ⲁⲩⲱ
  ⲁ ⲛⲉⲩⲗⲁⲥ ⲣ̅ϭⲱⲃ ⲛ̅ϩⲏⲧⲟⲩ. ⲁⲩϣⲧⲟⲣⲧⲣ̅ ⲧⲏⲣⲟⲩ ⲛ̅ϭⲓ ⲛⲉⲧⲛⲁⲩ ⲉⲣⲟⲟⲩ. <span style=
  "color:#b00e23">(ⲑ̅)</span> ⲁⲩⲱ ⲁ ⲣⲱⲙⲉ ⲛⲓⲙ ⲣ̅ϩⲟⲧⲉ. ⲁⲩϫⲱ ⲛ̅ⲛⲉϩⲃⲏⲩⲉ ⲙ̅ⲡⲛⲟⲩⲧⲉ.
  ⲁⲩⲉⲓⲙⲉ ⲉⲛⲉϥⲧⲁⲙⲓⲟ. <span style="color:#b00e23">(ⲓ̅)</span> ϥⲛⲁⲉⲩⲫⲣⲁⲛⲉ ⲛ̅ϭⲓ
  ⲡⲇⲓⲕⲁⲓⲟⲥ ⲉϫⲙ̅ ⲡϫⲟⲉⲓⲥ ⲛϥ̅ⲛⲁϩⲧⲉ ⲉⲣⲟϥ. ⲁⲩⲱ ⲥⲉⲛⲁϫⲓⲧⲁⲉⲓⲟ ⲛ̅ϭⲓ ⲟⲩⲟⲛ ⲛⲓⲙ ⲉⲧⲥⲟⲩⲧⲱⲛ
  ϩⲙ̅ ⲡⲉⲩϩⲏⲧ
  <h3 id="psalms64">64</h3>ⲝ̅ⲇ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲉⲇⲁⲩⲉⲓⲇ ⲛ̅ⲓⲉⲣⲏⲙⲓⲁⲥ
  ⲛ̅ⲓⲉⲍⲉⲕⲓⲏⲗ ⲉⲃⲟⲗ ϩⲙ̅ ⲡϣⲁϫⲉ ⲙ̅ⲡⲙⲁⲛ̅ϭⲟⲉⲓⲗⲉ ⲉⲩⲛⲏⲩ ⲉⲃⲟⲗ. <span style=
  "color:#b00e23">(ⲁ̅)</span> ⲉⲣⲉ ⲡⲉⲥⲙⲟⲩ ⲡⲣⲉⲡⲉⲓ ⲛⲁⲕ ⲡⲛⲟⲩⲧⲉ ϩⲛ̅ ⲥⲓⲱⲛ. ⲁⲩⲱ ⲉⲩⲛⲁϯ
  ⲛⲁⲕ ⲛ̅ⲛⲉⲩⲉⲣⲏⲧ ϩⲛ̅ ⲑⲓⲗ̅ⲏ̅ⲙ̅. <span style="color:#b00e23">(ⲃ̅)</span> ⲥⲱⲧⲙ̅
  ⲉⲡⲉⲛϣⲗⲏⲗ. ⲉⲣⲉ ⲟⲩⲟⲛ ⲛⲓⲙ ⲛⲏⲩ ⲉⲣⲁⲧⲕ̅. <span style="color:#b00e23">(ⲅ̅)</span> ⲁ
  ⲛ̅ϣⲁϫⲉ ⲛ̅ⲛ̅ⲁⲛⲟⲙⲟⲥ ϭⲙ̅ϭⲟⲙ ⲉⲣⲟⲛ. ⲁⲩⲱ ⲛ̅ⲧⲟⲕ ⲉⲧⲛⲁⲕⲱ ⲉⲃⲟⲗ ⲛ̅ⲛⲉⲛⲙⲛ̅ⲧϣⲁϥⲧⲉ.
  <span style="color:#b00e23">(ⲇ̅)</span> ⲛⲁⲓⲁⲧϥ̅ ⲙ̅ⲡⲉⲛⲧⲁⲕⲥⲟⲧⲡϥ̅ ⲁⲕϣⲟⲡϥ̅ ⲉⲣⲟⲕ.
  ϥⲛⲁⲟⲩⲱϩ ϩⲛ̅ ⲛⲉⲕⲁⲩⲗⲏ ⲧⲛ̅ⲛⲁⲥⲉⲓ ⲉⲃⲟⲗ ϩⲛ̅ ⲛ̅ⲁⲅⲁⲑⲟⲛ ⲙ̅ⲡⲉⲕⲏⲓ <span style=
  "color:#b00e23">(ⲉ̅)</span> ⲡⲉⲕⲣ̅ⲡⲉ ⲟⲩⲁⲁⲃ ⲁⲩϣⲡⲏⲣⲉ ⲡⲉ ϩⲛ̅ ⲧⲇⲓⲕⲁⲓⲟⲥⲩⲛⲏ. ⲥⲱⲧⲙ̅
  ⲉⲣⲟⲛ ⲡⲛⲟⲩⲧⲉ ⲡⲉⲛⲥⲱⲧⲏⲣ ⲑⲉⲗⲡⲓⲥ ⲛⲛⲉⲕⲣⲱⲟⲩ ⲧⲏⲣⲟⲩ ⲙ̅ⲡⲕⲁϩ. <span style=
  "color:#b00e23">(ⲋ̅)</span> ⲁⲩⲱ ⲛⲉⲧϩⲛ̅ ⲑⲁⲗⲁⲥⲥⲁ ⲉⲧⲟⲩⲏⲩ. ⲡⲉⲧⲥⲟⲃⲧⲉ ⲛ̅ⲛ̅ⲧⲟⲟⲩ ϩⲛ̅
  ⲧⲉϥϭⲟⲙ ⲉⲧⲙⲏⲣ ϩⲛ̅ ⲟⲩϭⲟⲙ. <span style="color:#b00e23">(ⲍ̅)</span> ⲡⲉⲧϣⲧⲟⲣⲧⲣ̅
  ⲙ̅ⲡⲟⲩⲱϣⲥ ⲛ̅ⲑⲁⲗⲁⲥⲥⲁ ⲉⲧⲁϣⲓ ⲙ̅ⲡⲉϩⲣⲟⲟⲩ ⲛ̅ⲛⲉⲥϩⲟⲉⲓⲙ. <span style=
  "color:#b00e23">(ⲏ̅)</span> ⲥⲉⲛⲁϣⲧⲟⲣⲧⲣ̅ ⲛ̅ϭⲓ ⲛ̅ϩⲉⲑⲛⲟⲥ ⲛ̅ⲥⲉⲣ̅ϩⲟⲧⲉ ⲛ̅ϭⲓ ⲛⲉⲧⲟⲩⲏϩ
  ϩⲛ̅ ⲛⲉⲕⲣⲱⲟⲩ ϩⲏⲧⲟⲩ ⲛ̅ⲛⲉⲕⲙⲁⲉⲓⲛ. ⲕⲛⲁϯ ⲟⲩⲛⲟϥ ⲛ̅ⲛⲉϩⲓⲟⲟⲩⲉ ⲉϩⲧⲟⲟⲩⲉ ⲙⲛ̅ ⲣⲟⲩϩⲉ
  <span style="color:#b00e23">(ⲑ̅)</span> ⲁⲕϭⲙ̅ⲡϣⲓⲛⲉ ⲙ̅ⲡⲕⲁϩ ⲁⲕⲧⲣⲉϥϯϩⲉ.
  ⲁⲕⲧⲁϣⲉⲁⲁϥ ⲛ̅ⲣⲙ̅ⲙⲁⲟ. ⲁ ⲡⲉⲓⲉⲣⲟ ⲙ̅ⲡⲛⲟⲩⲧⲉ ⲙⲟⲩϩ ⲙ̅ⲙⲟⲟⲩ. ⲁⲕⲥⲟⲃⲧⲉ ⲛ̅ⲧⲉⲩϩⲣⲉ ϫⲉ ⲡⲁⲓ ⲡⲉ
  ⲡⲉⲩⲥⲟⲃⲧⲉ. <span style="color:#b00e23">(ⲓ̅)</span> ⲙⲁⲣⲉ ⲛⲉϥⲧⲗⲟⲙ ϯϩⲉ ⲙⲁⲧⲁϣⲉ
  ⲛⲉϥϭⲣⲱⲱϭ. ϥⲛⲁⲉⲩⲫⲣⲁⲛⲉ ϩⲛ̅ ⲛ̅ⲧⲗ̅ϯⲗⲉ ⲉϥϯⲟⲩⲱ. <span style=
  "color:#b00e23">(ⲓ̅ⲁ̅)</span> ⲕⲛⲁⲥⲙⲟⲩ ⲉⲡⲉⲕⲗⲟⲙ ⲛ̅ⲧⲉⲣⲟⲙⲡⲉ ⲛ̅ⲧⲕⲙⲛ̅ⲧⲭⲣⲏⲥⲧⲟⲥ.
  ⲛ̅ⲥⲱϣⲉ ⲛⲁⲟⲩⲱⲱⲗⲉ. <span style="color:#b00e23">(ⲓ̅ⲃ̅)</span> ⲛ̅ⲧⲟⲟⲩ ⲛ̅ⲧⲉⲣⲏⲙⲟⲥ
  ⲛⲁⲟⲩⲣⲟⲧ. ⲛ̅ⲧⲉ ⲛ̅ⲥⲓⲃⲧ ⲙⲟⲣⲟⲩ ⲙ̅ⲡⲧⲉⲗⲏⲗ. <span style=
  "color:#b00e23">(ⲓ̅ⲅ̅)</span> ⲛ̅ⲧⲉ ⲛ̅ⲉⲓⲁ ⲧⲁϣⲉ ⲡⲉⲩⲥⲟⲩⲟ ⲁ ⲛ̅ⲟⲉⲓⲗⲉ ⲛ̅ⲉⲥⲟⲟⲩ ⲣⲱⲧ
  ⲥⲉⲛⲁϫⲓϣⲕⲁⲕ ⲉⲃⲟⲗ ⲕⲁⲓ ⲅⲁⲣ ⲥⲉⲛⲁⲥⲙⲟⲩ:
  <h3 id="psalms65">65</h3>ⲝ̅ⲉ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲛ̅ⲧⲁⲛⲁⲥⲧⲁⲥⲓⲥ.
  <span style="color:#b00e23">(ⲁ̅)</span> ⲡⲕⲁϩ ⲧⲏⲣϥ ϯⲗⲟⲩⲗⲁⲓ ⲙ̅ⲡⲛⲟⲩⲧⲉ.
  <span style="color:#b00e23">(ⲃ̅)</span> ⲯⲁⲗⲗⲉⲓ ⲉⲡⲉϥⲣⲁⲛ ϯⲉⲟⲟⲩ ⲙ̅ⲡⲉϥⲥⲙⲟⲩ.
  <span style="color:#b00e23">(ⲅ̅)</span> ⲁϫⲓⲥ ⲙ̅ⲡⲛⲟⲩⲧⲉ ϫⲉ ϩⲉⲛϩⲟⲧⲉ ⲛⲉ ⲛⲉⲕϩⲃⲏⲩⲉ.
  ϩⲙ̅ ⲡⲁϣⲁⲓ ⲛ̅ⲧⲉⲕϭⲟⲙ ⲥⲉⲛⲁϫⲓϭⲟⲗ ⲉⲣⲟⲕ ⲛ̅ϭⲓ ⲛⲉⲕϫⲁϫⲉ. <span style=
  "color:#b00e23">(ⲇ̅)</span> ⲡⲕⲁϩ ⲧⲏⲣϥ̅ ⲙⲁⲣⲟⲩⲟⲩⲱϣⲧ̅ ⲛⲁⲕ ⲛ̅ⲥⲉⲯⲁⲗⲗⲉⲓ ⲉⲣⲟⲕ.
  ⲙⲁⲣⲟⲩⲯⲁⲗⲗⲉⲓ ⲉⲡⲉⲕⲣⲁⲛ ⲡⲉⲧϫⲟⲥⲉ. ⲇⲓⲁⲯⲁⲗⲙⲁ. <span style=
  "color:#b00e23">(ⲉ̅)</span> ⲁⲙⲏⲉⲓⲧⲛ̅ ⲛⲁϣⲏⲣⲉ ⲛ̅ⲧⲉⲧⲛ̅ⲛⲁⲩ ⲉⲛⲉϩⲃⲏⲩⲉ ⲙ̅ⲡⲛⲟⲩⲧⲉ.
  ⲉϥϯϩⲟⲧⲉ ϩⲛ̅ ⲛⲉϥϣⲟϫⲛⲉ ⲉϩⲟⲩⲉ ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style=
  "color:#b00e23">(ⲋ̅)</span> ⲡⲉⲧⲕ̅ⲧⲟ ⲛ̅ⲑⲁⲗⲁⲥⲥⲁ ⲉⲡⲡⲉⲧϣⲟⲩⲱⲟⲩ. ⲥⲉⲛⲁⲙⲟⲟϣⲉ ⲛ̅ⲣⲁⲧⲟⲩ
  ϩⲙ̅ ⲡⲉⲓⲉⲣⲟ. ϩⲙ̅ ⲡⲙⲁ ⲉⲧⲙ̅ⲙⲁⲩ ⲧⲛ̅ⲛⲁⲉⲩⲫⲣⲁⲛⲉ ⲉϩⲣⲁⲓ ⲉϫⲱϥ. <span style=
  "color:#b00e23">(ⲍ̅)</span> ⲡⲉⲧⲟ ⲛ̅ϫⲟⲉⲓⲥ ⲉⲡⲁⲓⲱⲛ ϩⲛ̅ ⲧⲉϥϭⲟⲙ. ⲉⲣⲉ ⲛⲉϥⲃⲁⲗ ϭⲱϣⲧ̅
  ⲉϫⲛ̅ ⲛ̅ϩⲉⲑⲛⲟⲥ ⲛⲉⲧϯⲛⲟⲩϭⲥ̅ ⲙ̅ϥⲣ̅ⲧⲣⲉⲩϫⲓⲥⲉ ⲙ̅ⲙⲟⲟⲩ ϩⲣⲁⲓ ⲛ̅ϩⲏⲧⲟⲩ. ⲇⲓⲁⲯⲁⲗ.
  <span style="color:#b00e23">(ⲏ̅)</span> ⲛ̅ϩⲉⲑⲛⲟⲥ ⲥⲙⲟⲩ ⲉⲡⲉⲛⲛⲟⲩⲧⲉ
  ⲛ̅ⲧⲉⲧⲛ̅ⲧⲣⲉⲩⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲉϥⲥⲙⲟⲩ. <span style="color:#b00e23">(ⲑ̅)</span>
  ⲡⲉⲛⲧⲁϥⲕⲱ ⲛ̅ⲧⲁⲯⲩⲭⲏ. ⲉⲩⲱⲛϩ̅. ⲙ̅ⲡϥ̅ⲕⲁ ⲛ̅ⲟⲩⲉⲣⲏⲧⲉ ⲉⲕⲓⲙ. <span style=
  "color:#b00e23">(ⲓ̅)</span> ϫⲉ ⲁⲕⲇⲟⲕⲓⲙⲁⲍⲉ ⲙ̅ⲙⲟⲛ ⲡⲛⲟⲩⲧⲉ. ⲁⲕⲡⲓⲥⲉ ⲙ̅ⲙⲟⲛ ⲛ̅ⲑⲉ
  ⲉϣⲁⲩⲡⲓⲥⲉ ⲙ̅ⲡϩⲁⲧ. <span style="color:#b00e23">(ⲓ̅ⲁ̅)</span> ⲁⲕϫⲓⲧⲛ̅ ⲉϩⲟⲩⲛ
  ⲉⲡⲡⲁϣ ⲁⲕⲕⲱ ⲛ̅ⲟⲩⲑⲗⲓⲯⲓⲥ ⲙ̅ⲡⲉⲛⲙ̅ⲧⲟ ⲉⲃⲟⲗ. <span style=
  "color:#b00e23">(ⲓ̅ⲃ̅)</span> ⲁⲕⲧⲁⲗⲟ ⲛ̅ϩⲉⲛⲣⲱⲙⲉ ⲉϫⲛ̅ ⲛⲉⲛⲁⲡⲏⲩⲉ. ⲁⲛⲉⲓ ⲉⲃⲟⲗ ϩⲓⲧⲛ̅
  ⲟⲩⲕⲱϩⲧ̅ ⲙⲛ̅ ⲟⲩⲙⲟⲟⲩ. ⲁⲕⲛⲧ̅ ⲉⲃⲟⲗ ⲉⲩⲙⲁ ⲛ̅ⲙ̅ⲧⲟⲛ. <span style=
  "color:#b00e23">(ⲓ̅ⲅ̅)</span> ϯⲛⲁⲃⲱⲕ ⲉϩⲟⲩⲛ ⲉⲡⲉⲕⲏⲓ ϩⲛ̅ ϩⲉⲛϭⲗⲓⲗ. <span style=
  "color:#b00e23">(ⲓ̅ⲇ̅)</span> ϯⲛⲁϯ ⲛⲁⲕ ⲛ̅ⲛⲁⲉⲣⲏⲧ ⲉⲛⲧⲁ ⲛⲁⲥⲡⲟⲧⲟⲩ ⲡⲟⲣϫⲟⲩ. ⲉⲁ
  ⲧⲁⲧⲁⲡⲣⲟ ϫⲟⲟⲩ ϩⲙ̅ ⲡⲁⲑⲃⲃⲓⲟ. <span style="color:#b00e23">(ⲓ̅ⲉ̅)</span> ϯⲛⲁⲧⲁⲗⲟ
  ⲛⲁⲕ ⲉϩⲣⲁⲓ ⲛ̅ϩⲉⲛϭⲗⲓⲗ ⲉⲩⲕⲓⲱⲟⲩ. ϯⲛⲁⲧⲁⲗⲟ ⲛⲁⲕ ⲉϩⲣⲁⲓ ⲛ̅ϩⲉⲛⲙⲁⲥⲉ ⲙⲛ̅ ϩⲉⲛϭⲓⲉ ⲙⲛ̅
  ⲟⲩϣⲟⲩϩⲏⲛⲉ ⲛ̅ⲟⲉⲓⲗⲉ. ⲇⲓⲁⲯⲁⲗ. <span style="color:#b00e23">(ⲓ̅ⲋ̅)</span> ⲟⲩⲟⲛ ⲛⲓⲙ
  ⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡⲛⲟⲩⲧⲉ. ⲁⲙⲏⲓⲧⲛ̅ ⲥⲱⲧⲙ̅ ⲧⲁϫⲱ ⲛⲏⲧⲛ̅ ⲛ̅ⲛⲉⲛⲧⲁ ⲡϫⲟⲉⲓⲥ ⲡⲁⲛⲟⲩⲧⲉ ⲁⲁⲩ
  ⲛ̅ⲧⲁⲯⲩⲭⲏ <span style="color:#b00e23">(ⲓ̅ⲍ̅)</span> ⲁⲓⲱϣ ⲉϩⲣⲁⲓ ⲉⲣⲟϥ ϩⲛ̅
  ⲧⲁⲧⲁⲡⲣⲟ. ⲁⲩⲱ ⲁⲓϫⲓⲥⲉ ⲛ̅ⲧⲁⲥⲙⲏ ϩⲙ̅ ⲡⲁⲗⲁⲥ <span style=
  "color:#b00e23">(ⲓ̅ⲏ̅)</span> ⲉϣϫⲉ ⲁⲓⲛⲁⲩ ⲉϫⲓⲛ̅ϭⲟⲛⲥ̅ ϩⲙ̅ ⲡⲁϩⲏⲧ ⲙ̅ⲡⲣ̅ⲧⲣⲉ ⲡϫⲟⲉⲓⲥ
  ⲥⲱⲧⲙ̅ ⲉⲣⲟⲓ. <span style="color:#b00e23">(ⲓ̅ⲑ̅)</span> ⲉⲧⲃⲉ ⲡⲁⲓ ⲁ ⲡⲛⲟⲩⲧⲉ ⲥⲱⲧⲙ̅
  ⲉⲣⲟⲓ. ⲁϥϯ ϩⲧⲏϥ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅. <span style="color:#b00e23">(ⲕ̅)</span>
  ϥⲥⲙⲁⲙⲁⲁⲧ ⲛ̅ϭⲓ ⲡⲛⲟⲩⲧⲉ ⲡⲉⲧⲉ ⲙⲡϥⲥⲁϩⲉ ⲡⲁϣⲗⲏⲗ ⲉⲃⲟⲗ ⲙ̅ⲙⲟϥ. ⲁⲩⲱ ⲡⲉϥⲛⲁ ⲉⲃⲟⲗ ⲙ̅ⲙⲟⲓ:
  <h3 id="psalms66">66</h3>ⲝ̅ⲋ̅. ⲉⲡϫⲱⲕ ⲉⲃⲟⲗ ϩⲛ̅ ⲡⲉⲥⲙⲟⲩ ⲡⲉⲯⲁⲗⲙⲟⲥ ⲛ̅ⲧⲱⲇⲏ.
  <span style="color:#b00e23">(ⲁ̅)</span> ⲡⲛⲟⲩⲧⲉ ϣⲛ̅ϩⲧⲏⲕ ⲉϫⲱⲛ ⲛⲅ̅ⲥⲙⲟⲩ ⲉⲣⲟⲛ.
  ⲙⲁⲣⲉ ⲡⲉⲕϩⲟ ⲣ̅ⲟⲩⲉⲓⲛⲉ ⲉϩⲣⲁⲓ ⲉϫⲱⲛ. ⲇⲓⲁⲯⲁⲗⲙⲁ. <span style=
  "color:#b00e23">(ⲃ̅)</span> ⲉⲧⲣⲉⲛⲉⲓⲙⲉ ⲉⲧⲉⲕϩⲓⲏ ϩⲙ̅ ⲡⲕⲁϩ. ⲁⲩⲱ ⲡⲉⲕⲟⲩϫⲁⲓ ϩⲛ̅
  ⲛ̅ϩⲉⲑⲛⲟⲥ ⲧⲏⲣⲟⲩ. <span style="color:#b00e23">(ⲅ̅)</span> ⲙⲁⲣⲟⲩⲟⲩⲱⲛϩ̅ ⲛⲁⲕ ⲉⲃⲟⲗ
  ⲡⲛⲟⲩⲧⲉ ⲛ̅ϭⲓ ⲛ̅ⲗⲁⲟⲥ ⲡⲛⲟⲩⲧⲉ ⲙⲁⲣⲉ ⲛ̅ⲗⲁⲟⲥ ⲧⲏⲣⲟⲩ ⲟⲩⲱⲛϩ̅ ⲛⲁⲕ ⲉⲃⲟⲗ <span style=
  "color:#b00e23">(ⲇ̅)</span> ⲙⲁⲣⲉ ⲛ̅ϩⲉⲑⲛⲟⲥ ⲉⲩⲫⲣⲁⲛⲉ ⲛ̅ⲥⲉⲧⲉⲗⲏⲗ. ϫⲉ ⲕⲛⲁⲕⲣⲓⲛⲉ
  ⲛ̅ⲛ̅ⲗⲁⲟⲥ ϩⲛ̅ ⲟⲩⲥⲟⲟⲩⲧⲛ̅. ⲕⲛⲁϫⲓⲙⲟⲉⲓⲧ ϩⲏⲧⲟⲩ ⲛ̅ⲛ̅ϩⲉⲑⲛⲟⲥ ϩⲙ̅ ⲡⲕⲁϩ. ⲇⲓⲁⲯⲁⲗⲙⲁ.
  <span style="color:#b00e23">(ⲉ̅)</span> ⲙⲁⲣⲟⲩⲟⲩⲱⲛϩ̅ ⲛⲁⲕ ⲉⲃⲟⲗ ⲛ̅ϭⲓ ⲛ̅ⲗⲁⲟⲥ
  ⲡⲛⲟⲩⲧⲉ. ⲙⲁⲣⲉ ⲛ̅ⲗⲁⲟⲥ ⲧⲏⲣⲟⲩ ⲟⲩⲱⲛϩ̅ ⲛⲁⲕ ⲉⲃⲟⲗ. <span style=
  "color:#b00e23">(ⲋ̅)</span> ⲡⲕⲁϩ ⲁϥϯ ⲙ̅ⲡⲉϥⲕⲁⲣⲡⲟⲥ. ⲡⲉⲛⲛⲟⲩⲧⲉ ⲥⲙⲟⲩ ⲉⲣⲟⲛ.
  <span style="color:#b00e23">(ⲍ̅)</span> ⲥⲙⲟⲩ ⲉⲣⲟⲛ ⲡⲉⲛⲛⲟⲩⲧⲉ. ⲁⲩⲱ ⲙⲁⲣⲟⲩⲣ̅ϩⲟⲧⲉ
  ϩⲏⲧⲕ̅ ⲛ̅ϭⲓ ⲛⲉⲕⲣⲱⲟⲩ ⲧⲏⲣⲟⲩ ⲙ̅ⲡⲕⲁϩ:
  <h3 id="psalms67">67</h3>ⲝ̅ⲍ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲛ̅ⲇⲁⲩⲉⲓⲇ.
  <span style="color:#b00e23">(ⲁ̅)</span> ⲙⲁⲣⲉ ⲡⲛⲟⲩⲧⲉ ⲧⲱⲟⲩⲛ ⲛ̅ⲧⲉ ⲛⲉϥϫⲁϫⲉ ϫⲱⲱⲣⲉ
  ⲉⲃⲟⲗ. ⲛ̅ⲥⲉⲡⲱⲧ ⲛ̅ϭⲓ ⲛⲉⲧⲙⲟⲥⲧⲉ ⲙ̅ⲙⲟϥ ⲙ̅ⲡⲉϥⲙ̅ⲧⲟ ⲉⲃⲟⲗ. <span style=
  "color:#b00e23">(ⲃ̅)</span> ⲙⲁⲣⲟⲩⲱϫⲛ̅ ⲛ̅ⲑⲉ ⲉϣⲁⲣⲉ ⲟⲩⲕⲁⲡⲛⲟⲥ ⲱϫⲛ̅. ⲛ̅ⲑⲉ
  ⲛ̅ⲟⲩⲙⲟⲩⲗϩ̅ ⲉϣⲁϥⲃⲱⲗ ⲉⲃⲟⲗ ⲛ̅ⲛⲁϩⲣⲙ̅ ⲡⲕⲱϩⲧ̅. ⲙⲁⲣⲟⲩϩⲉ ⲉⲃⲟⲗ ⲛ̅ⲧⲉⲓϩⲉ ⲛ̅ϭⲓ
  ⲛ̅ⲣⲉϥⲣ̅ⲛⲟⲃⲉ ⲛⲁϩⲣⲙ̅ ⲡϩⲟ ⲙ̅ⲡⲛⲟⲩⲧⲉ. <span style="color:#b00e23">(ⲅ̅)</span>
  ⲙⲁⲣⲟⲩⲉⲩⲫⲣⲁⲛⲉ ⲛ̅ϭⲓ ⲛ̅ⲇⲓⲕⲁⲓⲟⲥ ⲛ̅ⲥⲉⲧⲉⲗⲏⲗ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲛⲟⲩⲧⲉ. ⲙⲁⲣⲟⲩⲟⲩⲣⲟⲧ ϩⲛ̅
  ⲟⲩⲟⲩⲛⲟϥ. <span style="color:#b00e23">(ⲇ̅)</span> ϫⲱ ⲉⲡⲛⲟⲩⲧⲉ ⲛ̅ⲧⲉⲧⲛ̅ⲯⲁⲗⲗⲉⲓ
  ⲉⲡⲉϥⲣⲁⲛ. ⲥⲃ̅ⲧⲉ ⲧⲉϩⲓⲏ ⲙ̅ⲡⲉⲛⲧⲁϥⲁⲗⲉ ⲉϩⲣⲁⲓ ⲉϫⲛ̅ ⲙ̅ⲙⲁⲛ̅ϩⲱⲧⲡ̅. ⲡϫⲟⲉⲓⲥ ⲡⲉ ⲡⲉϥⲣⲁⲛ.
  ⲥⲉⲛⲁϣⲧⲟⲣⲧⲣ̅ ⲙ̅ⲡⲉϥⲙ̅ⲧⲟ ⲉⲃⲟⲗ. <span style="color:#b00e23">(ⲉ̅)</span> ⲡⲉⲓⲱⲧ
  ⲛ̅ⲛ̅ⲟⲣⲫⲁⲛⲟⲥ ⲁⲩⲱ ⲡⲉⲕⲣⲓⲧⲏⲥ ⲛ̅ⲛⲉⲭⲏⲣⲁ. ⲡⲛⲟⲩⲧⲉ ϩⲙ̅ ⲡⲉϥⲙⲁ ⲉⲧⲟⲩⲁⲁⲃ. <span style=
  "color:#b00e23">(ⲋ̅)</span> ⲡⲛⲟⲩⲧⲉ ⲛⲁⲧⲣⲉ ⲛⲓⲥⲙⲟⲧ ⲛ̅ⲟⲩⲱⲧ ⲟⲩⲱϩ ϩⲛ̅ ⲟⲩⲏⲓ.
  ⲡⲉⲛⲧⲁϥⲉⲓⲛⲉ ⲉⲃⲟⲗ ⲛ̅ⲛⲉⲧⲧⲟ ⲙ̅ⲡⲉⲓⲛⲉ ⲛ̅ϩⲟⲙⲛ̅ⲧ ϩⲛ̅ ⲟⲩⲙⲛ̅ⲧϫⲱⲱⲣⲉ. <span style=
  "color:#b00e23">(ⲍ̅)</span> ⲙⲛ̅ ⲛⲉⲧϯⲛⲟⲩϭⲥ̅ ⲉⲧⲟⲩⲏϩ ϩⲛ̅ ⲛ̅ⲧⲁⲫⲟⲥ. ⲡⲛⲟⲩⲧⲉ ϩⲙ̅
  ⲡⲧⲣⲉⲕⲉⲓ ⲉⲃⲟⲗ ϩⲓⲑⲏ ⲙ̅ⲡⲉⲕⲗⲁⲟⲥ. ϩⲙ̅ ⲡⲧⲣⲉⲕⲉⲓ ⲉⲃⲟⲗ ϩⲓⲧⲙ̅ ⲡϫⲁⲓⲉ <span style=
  "color:#b00e23">(ⲏ̅)</span> ⲁ ⲡⲕⲁϩ ⲛ̅ⲟⲉⲓⲛ ⲕⲁⲓ ⲅⲁⲣ ⲁ ⲙ̅ⲡⲏⲩⲉ ϩⲱⲟⲩ ⲙ̅ⲡⲉⲙ̅ⲧⲟ ⲉⲃⲟⲗ
  ⲙ̅ⲡⲛⲟⲩⲧⲉ ⲛ̅ⲥⲓⲛⲁ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲛⲟⲩⲧⲉ ⲙ̅ⲡⲓⲏ̅ⲗ̅. <span style=
  "color:#b00e23">(ⲑ̅)</span> ⲕⲛⲁⲡⲱⲣϫ̅ ⲛ̅ⲟⲩϩⲱⲟⲩ ⲉϩⲛⲁⲕ ⲡⲛⲟⲩⲧⲉ ⲛ̅ⲧⲉⲕⲕⲗⲏⲣⲟⲛⲟⲙⲓⲁ.
  ⲁⲩⲱ ⲁⲥϭⲃ̅ⲃⲉ ⲛ̅ⲧⲟⲕ ⲇⲉ ⲁⲕⲥⲃ̅ⲧⲱⲧⲥ̅. <span style="color:#b00e23">(ⲓ̅)</span>
  ⲛⲉⲧⲟⲛϩ̅ ⲛ̅ⲧⲁⲕ ⲛⲁⲟⲩⲱϩ ϩⲣⲁⲓ ⲛ̅ϩⲏⲧⲥ̅. ⲁⲕⲥⲟⲃⲧⲉ ⲙ̅ⲡϩⲏⲕⲉ ϩⲛ̅ ⲧⲉⲕⲙⲛ̅ⲧⲭ̅ⲥ̅.
  <span style="color:#b00e23">(ⲓ̅ⲁ̅)</span> ⲡϫⲟⲉⲓⲥ ⲛⲁϯ ⲛ̅ⲟⲩϣⲁϫⲉ ⲛ̅ⲛⲉⲧⲉⲩⲁⲅⲅⲉⲗⲓⲍⲉ
  ⲛ̅ⲧϭⲟⲙ ⲉⲧⲛⲁϣⲱⲥ. <span style="color:#b00e23">(ⲓ̅ⲃ̅)</span> ⲡⲣ̅ⲣⲟ ⲛ̅ⲛ̅ϭⲟⲙ
  ⲙ̅ⲡⲙⲉⲣⲓⲧ. ⲁⲩⲱ ⲡⲥⲁ ⲙ̅ⲡⲏⲓ ⲉⲡⲱϣ ⲛ̅ϩⲉⲛϣⲱⲗ. <span style=
  "color:#b00e23">(ⲓ̅ⲅ̅)</span> ⲉⲣϣⲁⲛ ⲧⲉⲧⲛ̅ⲛ̅ⲕⲟⲧⲕ̅ ⲛ̅ⲧⲙⲏⲧⲉ ⲛ̅ⲛⲉⲕⲗⲏⲣⲟⲥ. ϩⲛ̅ⲧⲛϩ̅
  ⲛ̅ϭⲣⲟⲟⲙⲡⲉ ⲉⲩⲗⲁⲗⲱ ⲛ̅ϩⲁⲧ <span style="color:#b00e23">(ⲓ̅ⲇ̅)</span> ⲁⲩⲱ ⲡⲕⲱⲧⲉ
  ⲛ̅ⲛⲉⲥⲛⲁϩⲃ̅ ϩⲙ̅ ⲡⲟⲩⲟⲧⲟⲩⲉⲧ ⲙ̅ⲡⲛⲟⲩⲃ. ⲇⲓⲁⲯⲁⲗⲙⲁ. <span style=
  "color:#b00e23">(ⲓ̅ⲉ̅)</span> ϩⲙ ⲡⲧⲣⲉ ⲡⲉⲧϩⲛ̅ ⲙ̅ⲡⲏⲩⲉ ⲡⲱⲣϫ̅ ⲛ̅ϩⲉⲛⲣ̅ⲣⲱⲟⲩ ⲉϩⲣⲁⲓ
  ⲉϫⲱⲥ ⲥⲛⲁⲟⲩⲃⲁϣ. <span style="color:#b00e23">(ⲓ̅ⲋ̅)</span> ϩⲛ̅ ⲥⲉⲗⲙⲱⲛⲓ ⲡⲧⲟⲟⲩ
  ⲙ̅ⲡⲛⲟⲩⲧⲉ ⲡⲧⲟⲟⲩ ⲉⲧⲕⲓⲱⲟⲩ. ⲡⲧⲟⲟⲩ ⲉⲧϫⲟⲥⲉ ⲡⲧⲟⲟⲩ ⲉⲧⲧⲏⲕ ⲡⲧⲟⲟⲩ ⲉⲧⲕⲓⲱⲟⲩ. <span style=
  "color:#b00e23">(ⲓ̅ⲍ̅)</span> ⲉⲧⲃⲉ ⲟⲩ ⲧⲉⲧⲛ̅ⲙⲉⲉⲩⲉ ⲉⲛⲧⲟⲟⲩ ⲉⲧϫⲟⲥⲉ ⲛ̅ϩⲏⲧ. ⲡⲧⲟⲟⲩ
  ⲡⲉ ⲡⲁⲓ ⲉⲛⲧⲁ ⲡⲛⲟⲩⲧⲉ ⲟⲩⲱϣ ⲉⲟⲩⲱϩ ϩⲣⲁⲓ ⲛ̅ϩⲏⲧϥ̅. ⲕⲁⲓ ⲅⲁⲣ ⲡϫⲟⲉⲓⲥ ⲛⲁⲟⲩⲱϩ ⲛ̅ϩⲏⲧϥ̅ ϣⲁ
  ⲃⲟⲗ. <span style="color:#b00e23">(ⲓ̅ⲏ̅)</span> ⲡϩⲁⲣⲙⲁ ⲙ̅ⲡⲛⲟⲩⲧⲉ ⲟⲩⲧⲃⲁ ⲛ̅ⲕⲱⲃ ⲡⲉ
  ϩⲉⲛϣⲟ ⲛⲉ ⲉⲩⲣⲟⲟⲩⲧ ⲡϫⲟⲉⲓⲥ ⲛ̅ϩⲏⲧⲟⲩ ϩⲛ̅ ⲥⲓⲛⲁ ⲡⲉϥⲡⲉⲧⲟⲩⲁⲁⲃ. <span style=
  "color:#b00e23">(ⲓ̅ⲑ̅)</span> ⲁϥⲁⲗⲉ ⲉⲡϫⲓⲥⲉ ⲁϥⲁⲓⲭⲙⲁⲗⲱⲧⲉⲩⲉ ⲛ̅ⲟⲩⲁⲓⲭⲙⲁⲗⲱⲥⲓⲁ. ⲁϥϯ
  ⲛ̅ϩⲉⲛⲧⲁⲉⲓⲟ ⲛ̅ⲛ̅ⲣⲱⲙⲉ. ⲕⲁⲓ ⲅⲁⲣ ⲉⲩⲟ ⲛ̅ⲁⲧⲛⲁϩⲧⲉ ⲡⲉ ⲉⲟⲩⲱϩ. <span style=
  "color:#b00e23">(ⲕ̅)</span> ⲡϫⲟⲉⲓⲥ ⲡⲛⲟⲩⲧⲉ ⲁⲕⲥⲙⲁⲙⲁⲁⲧ ϣⲁ ⲉⲛⲉϩ ⲛ̅ⲉⲛⲉϩ ⲡϫⲟⲉⲓⲥ
  ⲡⲛⲟⲩⲧⲉ ⲛ̅ⲛⲉⲛⲟⲩϫⲁⲓ ϥⲛⲁⲥⲟⲟⲩⲧⲛ̅ ⲛⲁⲛ. ⲇⲓⲁⲯⲁⲗ. <span style=
  "color:#b00e23">(ⲕ̅ⲁ̅)</span> ⲡⲉⲛⲛⲟⲩⲧⲉ ⲡⲉ ⲡⲛⲟⲩⲧⲉ ⲛ̅ⲧⲁⲛϩⲟ. ⲁⲩⲱ ⲧⲁ ⲡϫⲟⲉⲓⲥ ⲧⲉ
  ⲧⲟⲑⲉ ⲙ̅ⲡⲙⲟⲩ <span style="color:#b00e23">(ⲕ̅ⲃ̅)</span> ⲡⲗⲏⲛ ⲡⲛⲟⲩⲧⲉ ⲛⲁⲟⲩⲱϣϥ̅
  ⲛ̅ⲧⲁⲡⲉ ⲛ̅ⲛⲉⲩϫⲓϫⲉⲉⲩ ⲁⲩⲱ ⲧⲙⲏⲧⲉ ⲛ̅ⲧⲁⲡⲉ ⲛ̅ⲛⲉⲧⲙⲟⲟϣⲉ ϩⲛ̅ ⲛⲉⲩⲛⲟⲃⲉ <span style=
  "color:#b00e23">(ⲕ̅ⲅ̅)</span> ⲁ ⲡϫⲟⲉⲓⲥ ϫⲟⲟⲥ ⲉϥⲕⲱⲧⲉ ⲙ̅ⲙⲟϥ ⲉⲃⲟⲗ ϩⲛ̅ ⲧⲃⲁⲥⲁⲛ ϫⲉ
  ϯⲛⲁⲕⲧⲟⲓ ϩⲛ̅ ⲛⲉⲧϣⲏⲕ ⲛ̅ⲑⲁⲗⲁⲥⲥⲁ. <span style="color:#b00e23">(ⲕ̅ⲇ̅)</span> ϫⲉⲕⲁⲥ
  ⲉⲣⲉ ⲧⲉⲕⲟⲩⲉⲣⲏⲧⲉ ϫⲱⲗⲕ̅ ϩⲛ̅ ⲟⲩⲥⲛⲟϥ. ⲁⲩⲱ ϥⲛⲁⲗⲱϫϩ̅ ⲛ̅ϭⲓ ⲡⲗⲁⲥ ⲛ̅ⲛⲉⲕⲟⲩϩⲟⲟⲣ ⲉⲃⲟⲗ ϩⲛ̅
  ⲛ̅ϫⲁϫⲉ ⲉⲧϯⲟⲩⲃⲏϥ. <span style="color:#b00e23">(ⲕ̅ⲉ̅)</span> ⲁⲩⲛⲁⲩ ⲉⲛⲉⲕⲙⲁ
  ⲙ̅ⲙⲟⲟϣⲉ ⲡⲛ̅ⲛⲟⲩⲧⲉ. ⲙ̅ⲙⲁⲙ̅ⲙⲟⲟϣⲉ ⲙ̅ⲡⲁⲛⲟⲩⲧⲉ ⲡⲣ̅ⲣⲟ ⲉⲧϩⲙ̅ ⲡⲉⲧⲟⲩⲁⲁⲃ. <span style=
  "color:#b00e23">(ⲕ̅ⲋ̅)</span> ⲁⲩⲣ̅ϣⲟⲣⲡ̅ ⲛ̅ϭⲓ ⲛ̅ⲁⲣⲭⲱⲛ ⲉⲩϩⲏⲛ ⲉϩⲟⲩⲛ ⲉⲛⲉⲧⲯⲁⲗⲗⲉⲓ.
  ⲛ̅ⲧⲙⲏⲧⲉ ⲛ̅ⲛ̅ϣⲉⲉⲣⲉ ϣⲏⲙ ⲛ̅ⲣⲉϥϫⲛ̅ϫⲛ̅. <span style="color:#b00e23">(ⲕ̅ⲍ̅)</span>
  ⲥⲙⲟⲩ ⲉⲡⲛⲟⲩⲧⲉ ϩⲛ̅ ⲛ̅ⲉⲕⲕⲗⲏⲥⲓⲁ. ⲡϫⲟⲉⲓⲥ ⲉⲃⲟⲗ ϩⲛ̅ ⲙ̅ⲡⲏⲅⲏ ⲙ̅ⲡⲓⲥⲣⲁⲏⲗ. <span style=
  "color:#b00e23">(ⲕ̅ⲏ̅)</span> ⲉϥ ⲙ̅ⲙⲁⲩ ⲛ̅ϭⲓ ⲃⲉⲛⲓⲁⲙⲉⲓⲛ ⲡⲕⲟⲩⲉⲓ ϩⲛ̅ ⲧⲉⲕⲥⲧⲁⲥⲓⲥ.
  ⲛ̅ⲁⲣⲭⲱⲛ ⲛ̅ⲓⲟⲩⲇⲁ ⲙⲛ̅ ⲛⲉⲩϩⲏⲅⲉⲙⲱⲛ. ⲛ̅ⲁⲣⲭⲱⲛ ⲛ̅ⲍⲁⲃⲟⲩⲗⲱⲛ ⲛ̅ⲁⲣⲭⲱⲛ ⲛ̅ⲛⲉⲫⲑⲁⲗⲉⲓⲙ.
  <span style="color:#b00e23">(ⲕ̅ⲑ̅)</span> ⲡⲛⲟⲩⲧⲉ ϩⲱⲛ ⲛ̅ⲧⲉⲕϭⲟⲙ. ⲡⲛⲟⲩⲧⲉ ϯϭⲟⲙ
  ⲙ̅ⲡⲁⲓ ⲛ̅ⲧⲁⲕⲥⲃ̅ⲧⲱⲧϥ̅ ⲛⲁⲛ. <span style="color:#b00e23">(ⲗ̅)</span> ⲛⲉⲣ̅ⲣⲱⲟⲩ ⲛⲁⲛ
  ⲇⲱⲣⲟⲛ ⲛⲁⲕ ⲉⲡⲉⲕⲣ̅ⲡⲉ ⲉⲑⲓⲗ̅ⲏ̅ⲙ̅. <span style="color:#b00e23">(ⲗ̅ⲁ̅)</span>
  ⲡⲛⲟⲩⲧⲉ ⲉⲡⲓⲧⲓⲙⲁ ⲛ̅ⲛⲉⲑⲏⲣⲓⲟⲛ ⲙ̅ⲡⲙⲁⲛ̅ϣⲏⲛ ⲙⲛ̅ ⲡⲙⲁⲛ̅ⲕⲁϣ. ⲧⲥⲩⲛⲁⲅⲱⲅⲏ ⲛ̅ⲙⲁⲥⲉ ϩⲛ̅
  ⲛ̅ⲃⲁϩⲥⲉ ⲙ̅ⲡⲗⲁⲟⲥ. ⲉⲧⲙ̅ⲧⲥ̅ⲧⲟ ⲉⲃⲟⲗ ⲛ̅ⲛⲉⲛⲧⲁⲩⲇⲟⲕⲓⲙⲁⲍⲉ ⲙ̅ⲙⲟⲟⲩ ϩⲙ̅ ⲫⲁⲧ. ⲁϥϫⲉⲣⲉ
  ⲛ̅ϩⲉⲑⲛⲟⲥ ⲉⲃⲟⲗ ⲉⲧⲟⲩⲱϣ ⲡⲟⲗⲉⲙⲟⲥ. <span style="color:#b00e23">(ⲗ̅ⲃ̅)</span> ⲟⲩⲛ̅
  ϩⲉⲛϥⲁⲓϣⲓⲛⲉ ⲛⲏⲩ ⲉⲃⲟⲗ ϩⲛ̅ ⲕⲏⲙⲉ. ⲛⲉϭⲟⲟϣ ⲛⲁⲣ̅ϣⲟⲣⲡ̅ ⲛ̅ϯ ⲛ̅ⲛⲉⲩϭⲓϫ ⲙ̅ⲡⲛⲟⲩⲧⲉ.
  <span style="color:#b00e23">(ⲗ̅ⲅ̅)</span> ⲛⲉⲣ̅ⲣⲱⲟⲩ ⲙ̅ⲡⲕⲁϩ ⲥⲙⲟⲩ ⲉⲡⲛⲟⲩⲧⲉ.
  ⲯⲁⲗⲗⲉⲓ ⲉⲡϫⲟⲉⲓⲥ ⲇⲓⲁⲯⲁⲗⲙⲁ. <span style="color:#b00e23">(ⲗ̅ⲇ̅)</span> ⲯⲁⲗⲗⲉⲓ
  ⲉⲡⲛⲟⲩⲧⲉ ⲡⲉⲛⲧⲁϥⲁⲗⲉ ⲉϩⲣⲁⲓ ⲉϫⲛ̅ ⲧⲡⲉ ⲛ̅ⲧⲡⲉ ϩⲓ ⲡⲉⲉⲓⲃⲧ. ⲉⲓⲉ ⲛⲁⲩ ⲉⲩⲥⲙⲏ ⲛ̅ⲥⲙⲟⲩ ϩⲓ
  ⲡⲉϥϩⲣⲟⲟⲩ. <span style="color:#b00e23">(ⲗ̅ⲉ̅)</span> ϯⲉⲟⲟⲩ ⲙ̅ⲡⲛⲟⲩⲧⲉ.
  ⲧⲉϥⲙⲛ̅ⲧⲛⲟϭ ⲉϩⲣⲁⲓ ⲉϫⲙ̅ ⲡⲓⲏ̅ⲗ̅. ⲁⲩⲱ ⲧⲉϥϭⲟⲙ ⲉⲥϩⲛ̅ ⲛⲉⲕⲗⲟⲟⲗⲉ. <span style=
  "color:#b00e23">(ⲗ̅ⲋ̅)</span> ⲟⲩϣⲡⲏⲣⲉ ⲡⲉ ⲡⲛⲟⲩⲧⲉ ϩⲛ̅ ⲛⲉϥⲡⲉⲧⲟⲩⲁⲁⲃ. ⲡⲛⲟⲩⲧⲉ
  ⲙ̅ⲡⲓⲏ̅ⲗ̅ ⲛ̅ⲧⲟϥ ⲡⲉⲧⲛⲁϯ ⲛ̅ⲟⲩϭⲟⲙ ⲙⲛ̅ ⲟⲩⲧⲁϫⲣⲟ ⲙ̅ⲡⲉϥⲗⲁⲟⲥ. ⲡⲛⲟⲩⲧⲉ ⲥⲙⲁⲙⲁⲁⲧ:
  <h3 id="psalms68">68</h3>ⲝ̅ⲏ̅. ⲉⲡϫⲱⲕ ⲉⲃⲟⲗ ϩⲁ ⲛⲉⲧⲛⲁϣⲓⲃⲉ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ.
  <span style="color:#b00e23">(ⲁ̅)</span> ⲡⲛⲟⲩⲧⲉ ⲙⲁⲧⲟⲩϫⲟⲓ ϫⲉ ⲁ ϩⲉⲛⲙⲟⲟⲩ ⲉⲓ ⲉϩⲟⲩⲛ
  ϣⲁ ⲧⲁⲯⲩⲭⲏ <span style="color:#b00e23">(ⲃ̅)</span> ⲁⲓⲧⲱⲗⲥ ⲉⲧⲗⲟⲓϩⲉ ⲙ̅ⲡⲛⲟⲩⲛ ⲁⲩⲱ
  ⲙⲛ̅ϭⲟⲙ. ⲁⲓⲉⲓ ⲉⲛⲉⲧϣⲏⲕ ⲛ̅ⲑⲁⲗⲁⲥⲥⲁ ⲟⲩϩⲁⲧⲏⲩ ⲧⲉⲛⲧⲁⲥⲟⲙⲥⲧ̅. <span style=
  "color:#b00e23">(ⲅ̅)</span> ⲁⲓϩⲓⲥⲉ ⲉⲓϫⲓϣⲕⲁⲕ ⲉⲃⲟⲗ ⲧⲁϣⲟⲩⲱⲃⲉ ⲧⲉⲛⲧⲁⲥϩⲱⲗ. ⲁ ⲛⲁⲃⲁⲗ
  ⲱϫⲛ̅ ⲉⲓⲕⲱ ⲛ̅ϩⲏⲧⲏⲓ ⲉⲡⲛⲟⲩⲧⲉ. <span style="color:#b00e23">(ⲇ̅)</span> ⲁⲩⲁϣⲁⲓ
  ⲉϩⲟⲩⲉ ⲛ̅ϥⲱ ⲛ̅ⲧⲁⲁⲡⲉ ⲛ̅ϭⲓ ⲛⲉⲧⲙⲟⲥⲧⲉ ⲙ̅ⲙⲟⲓ ⲉⲡϫⲓⲛϫⲏ. ⲁⲩϭⲙ̅ϭⲟⲙ ⲛ̅ϭⲓ ⲛⲁϫⲁϫⲉ ⲛⲉⲧⲇⲓⲱⲕⲉ
  ⲙ̅ⲙⲟⲓ ϩⲛ̅ ⲟⲩϫⲓⲛ̅ϭⲟⲛⲥ̅: ⲛⲉⲧⲉ ⲙ̅ⲡⲓⲧⲟⲣⲡⲟⲩ ⲁⲩϣⲁⲧ ⲙ̅ⲙⲟⲟⲩ <span style=
  "color:#b00e23">(ⲉ̅)</span> ⲡⲛⲟⲩⲧⲉ ⲛ̅ⲧⲟⲕ ⲉⲛⲧⲁⲕⲉⲓⲙⲉ ⲉⲧⲁⲙⲛ̅ⲧⲁⲑⲏⲧ. ⲁⲩⲱ ⲛⲁⲛⲟⲃⲉ
  ⲙ̅ⲡⲟⲩϩⲱⲡ ⲉⲣⲟⲕ. <span style="color:#b00e23">(ⲋ̅)</span> ⲙ̅ⲡⲣ̅ⲧⲣⲉⲩϫⲓϣⲓⲡⲉ
  ⲉⲧⲃⲏⲏⲧⲧ̅ ⲛ̅ϭⲓ ⲛⲉⲧϩⲩⲡⲟⲙⲉⲓⲛⲉ ⲉⲣⲟⲕ ⲡϫⲟⲉⲓⲥ ⲛ̅ⲛ̅ϭⲟⲙ. ⲙ̅ⲡⲣ̅ⲧⲣⲉⲩⲟⲩⲱⲗⲥ̅ ⲉⲧⲃⲏⲏⲧⲧ̅.
  ⲛ̅ϭⲓ ⲛⲉⲧϣⲓⲛⲉ ⲛ̅ⲥⲱⲕ ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲓⲏ̅ⲗ̅ ⲡⲛⲟⲩⲧⲉ ⲛ̅ⲛ̅ϭⲟⲙ. <span style=
  "color:#b00e23">(ⲍ̅)</span> ϫⲉ ⲉⲧⲃⲏⲏⲧⲕ̅ ⲁⲓϥⲓ ⲉⲣⲟⲓ ⲛ̅ⲟⲩⲛⲟϭⲛⲉϭ. ⲁ ⲡϣⲓⲡⲉ ϩⲱⲃⲥ̅
  ⲉⲣ̅ ⲙ̅ⲡⲁϩⲟ <span style="color:#b00e23">(ⲏ̅)</span> ⲁⲓⲣ̅ϣⲙ̅ⲙⲟ ⲉⲛⲁⲥⲛⲏⲩ ϣⲙ̅ⲙⲟ
  ⲉⲛϣⲏⲣⲉ ⲛ̅ⲧⲁⲙⲁⲁⲩ. <span style="color:#b00e23">(ⲑ̅)</span> ϫⲉ ⲡⲕⲱϩ ⲙ̅ⲡⲉⲕⲏⲓ
  ⲡⲉⲛⲧⲁϥⲟⲩⲟⲙⲧ̅. ⲁⲛⲛⲟϭⲛⲉϭ ⲛ̅ⲛⲉⲧⲛⲟϭⲛⲉϭ ⲙ̅ⲙⲟⲕ ϩⲉ ⲉϩⲣⲁⲓ ⲉϫⲱⲓ. <span style=
  "color:#b00e23">(ⲓ̅)</span> ⲁⲓⲕⲱⲗϫ̅ ⲛ̅ⲧⲁⲯⲩⲭⲏ ϩⲛ̅ ⲟⲩⲛⲏⲥⲧⲓⲁ ⲁⲥϣⲱⲡⲉ ⲛⲁⲓ
  ⲉⲩⲛⲟϭⲛⲉϭ. <span style="color:#b00e23">(ⲓ̅ⲁ̅)</span> ⲁⲓϯ ⲛ̅ⲟⲩϭⲟⲟⲩⲛⲉ ϩⲓⲱⲱⲧ
  ⲁⲓϣⲱⲡⲉ ⲛⲁⲩ ⲙ̅ⲡⲁⲣⲁⲃⲟⲗⲏ. <span style="color:#b00e23">(ⲓ̅ⲃ̅)</span> ⲛⲉⲩϫⲓ ⲛ̅ϩⲣⲁⲩ
  ϩⲓⲱⲱⲧ ⲛ̅ϭⲓ ⲛⲉⲧϩⲙⲟⲟⲥ ϩⲛ̅ ⲙ̅ⲡⲩⲗⲏ. ⲛⲉⲩⲯⲁⲗⲗⲉⲓ ⲉⲣⲟⲓ ⲛ̅ϭⲓ ⲛⲉⲧⲥⲱ ⲙ̅ⲡⲏⲣⲡ̅.
  <span style="color:#b00e23">(ⲓ̅ⲅ̅)</span> ⲁⲛⲟⲕ ⲇⲉ ⲛⲉⲓϣⲗⲏⲗ ⲡⲉ ϩⲛ̅ ⲧⲁⲯⲩⲭⲏ ⲉϩⲣⲁⲓ
  ⲉⲣⲟⲕ ⲡϫⲟⲉⲓⲥ. ⲡⲉⲟⲩⲟⲉⲓϣ ⲙ̅ⲡⲉⲧⲉϩⲛⲁⲕ ⲡⲉ ⲡⲛⲟⲩⲧⲉ ϩⲙ̅ ⲡⲁϣⲁⲓ ⲙ̅ⲡⲉⲕⲛⲁ. ⲥⲱⲧⲙ̅ ⲉⲡⲁⲟⲩϫⲁⲓ
  ϩⲛ̅ ⲟⲩⲙⲉ. <span style="color:#b00e23">(ⲓ̅ⲇ̅)</span> ⲙⲁⲧⲟⲩϫⲟⲓ ⲉϯⲟⲙⲉ ϫⲉ
  ⲛ̅ⲛⲁⲧⲱⲗⲥ̅ ⲛ̅ϩⲏⲧⲥ̅. ⲉⲓⲉⲟⲩϫⲁⲓ ⲉⲃⲟⲗ ϩⲛ̅ ⲛⲉⲧⲙⲟⲥⲧⲉ ⲙ̅ⲙⲟⲓ. ⲁⲩⲱ ⲉⲃⲟⲗ ϩⲙ̅ ⲡϣⲓⲕ
  ⲛ̅ⲙ̅ⲙⲟⲟⲩ. <span style="color:#b00e23">(ⲓ̅ⲉ̅)</span> ⲙ̅ⲡⲣ̅ⲧⲣⲉ ⲟⲩⲃⲉⲣⲱ ⲙ̅ⲙⲟⲟⲩ
  ⲟⲙⲥⲧ̅. ⲙ̅ⲡⲣ̅ⲧⲣⲉ ⲡⲛⲟⲩⲛ ⲟⲙⲕⲧ̅. ⲙ̅ⲡⲣ̅ⲧⲣⲉ ⲟⲩϣⲱⲧⲉ ⲁⲙⲁϩⲧⲉ ⲛ̅ⲣⲱⲥ ⲉϩⲣⲁⲓ ⲉϫⲱⲓ.
  <span style="color:#b00e23">(ⲓ̅ⲋ̅)</span> ⲥⲱⲧⲙ̅ ⲉⲣⲟⲓ ⲡϫⲟⲉⲓⲥ ϫⲉ ⲟⲩⲭⲣ̅ⲥ̅ ⲡⲉ
  ⲡⲉⲕⲛⲁ. ⲕⲁⲧⲁ ⲡⲁϣⲁⲓ ⲛ̅ⲛⲉⲕⲙⲛ̅ⲧϣⲁⲛϩⲧⲏϥ ϭⲱϣⲧ̅ ⲉϩⲣⲁⲓ ⲉϫⲱⲓ. <span style=
  "color:#b00e23">(ⲓ̅ⲍ̅)</span> ⲙ̅ⲡⲣ̅ⲕⲧⲉ ⲡⲉⲕϩⲟ ⲥⲁⲃⲟⲗ ⲙ̅ⲡⲉⲕϩⲙ̅ϩⲁⲗ ϫⲉ ϯⲑⲗⲓⲃⲉ.
  <span style="color:#b00e23">(ⲓ̅ⲏ̅)</span> ⲥⲱⲧⲙ̅ ⲉⲣⲟⲓ ϩⲛ̅ ⲟⲩϭⲉⲡⲏ ϯϩⲧⲏⲧ ⲉⲧⲁⲯⲩⲭⲏ
  ⲛⲅ̅ⲥⲟⲧⲥ̅. <span style="color:#b00e23">(ⲓ̅ⲑ̅)</span> ⲛⲁϩⲙⲉⲧ ⲉⲧⲃⲉ ⲛⲁϫⲁϫⲉ ⲛ̅ⲧⲟⲕ
  ⲅⲁⲣ ⲉⲧⲉⲓⲙⲉ ⲉⲡⲁⲛⲟϭⲛⲉϭ ⲙⲛ̅ ⲡⲁϣⲓⲡⲉ ⲁⲩⲱ ⲡⲁⲟⲩⲱⲗⲥ̅. ⲛⲉⲧⲑⲗⲓⲃⲉ ⲙ̅ⲙⲟⲓ ⲧⲏⲣⲟⲩ ⲙ̅ⲡⲉⲕⲙ̅ⲧⲟ
  ⲉⲃⲟⲗ. <span style="color:#b00e23">(ⲕ̅)</span> ⲁ ⲡⲁϩⲏⲧ ϭⲱϣⲧ̅ ⲉⲃⲟⲗ ϩⲏⲧϥ̅
  ⲛ̅ⲟⲩⲛⲟϭⲛⲉϭ ⲙⲛ̅ ⲟⲩⲧⲁⲗⲁⲓⲡⲱⲣⲓⲁ. ⲁⲓϭⲱϣⲧ̅ ⲉⲃⲟⲗ ϩⲏⲧϥ̅ ⲙ̅ⲡⲉⲧⲛⲁⲗⲩⲡⲉⲓ ⲛⲙ̅ⲙⲁⲓ
  ⲙ̅ⲡⲓϭⲛ̅ⲧϥ̅. ⲁⲩⲱ ⲡⲉⲧⲛⲁⲥⲉⲗⲥⲱⲗⲧ̅ ⲙ̅ⲡⲓϩⲉ ⲉⲣⲟϥ. <span style=
  "color:#b00e23">(ⲕ̅ⲁ̅)</span> ⲁⲩϯ ⲛ̅ⲟⲩⲥⲓϣⲉ ⲉⲧⲁϩⲣⲉ. ⲁⲩⲧⲥⲉⲓ ⲟⲩϩⲙ̅ϫ ϩⲙ̅ ⲡⲁⲉⲓⲃⲉ.
  <span style="color:#b00e23">(ⲕ̅ⲃ̅)</span> ⲙⲁⲣⲉ ⲧⲉⲩⲧⲣⲁⲡⲉⲍⲁ ϣⲱⲡⲉ ⲙ̅ⲡⲉⲩⲙ̅ⲧⲟ ⲉⲃⲟⲗ
  ⲉⲩϭⲟⲣϭⲥ̅ ⲙⲛ̅ ⲟⲩⲡⲁϣ ⲁⲩⲱ ⲉⲩⲧⲱⲱⲃⲉ ⲙⲛ̅ ⲟⲩⲥⲕⲁⲛⲇⲁⲗⲟⲛ. <span style=
  "color:#b00e23">(ⲕ̅ⲅ̅)</span> ⲙⲁⲣⲉ ⲛⲉⲩⲃⲁⲗ ⲣ̅ⲕⲁⲕⲉ ⲉⲧⲙ̅ⲛⲁⲩ ⲉⲃⲟⲗ ⲛⲅ̅ⲕⲗϫ̅ ⲧⲉⲩϫⲓⲥⲉ
  ⲛ̅ⲥⲏⲩ ⲛⲓⲙ. <span style="color:#b00e23">(ⲕ̅ⲇ̅)</span> ⲡⲱϩⲧ̅ ⲉϩⲣⲁⲓ ⲉϫⲱⲟⲩ
  ⲛ̅ⲧⲉⲕⲟⲣⲅⲏ. ⲁⲩⲱ ⲡϭⲱⲛⲧ̅ ⲛ̅ⲧⲉⲕⲟⲣⲅⲏ ⲙⲁⲣⲉϥⲧⲁϩⲟⲟⲩ. <span style=
  "color:#b00e23">(ⲕ̅ⲉ̅)</span> ⲙⲁⲣⲉ ⲡⲉⲩⲙⲁⲛ̅ϣⲱⲡⲉ ⲣ̅ϫⲁⲓⲉ. ⲛϥ̅ⲧⲙ̅ϣⲱⲡⲉ ⲛ̅ϭⲓ
  ⲡⲉⲧⲟⲩⲏϩ ϩⲛ̅ ⲛⲉⲩⲙⲁⲛ̅ϣⲱⲡⲉ. <span style="color:#b00e23">(ⲕ̅ⲋ̅)</span> ϫⲉ
  ⲡⲉⲛⲧⲁⲕⲡⲁⲧⲁⲥⲥⲉ ⲙ̅ⲙⲟϥ ⲁⲩⲇⲓⲱⲕⲉ ⲛ̅ⲥⲱϥ. ⲁⲩⲱ ⲁⲩⲟⲩⲱϩ ⲉϩⲣⲁⲓ ⲉϫⲙ̅ ⲡⲉⲙⲕⲁϩ ⲙ̅ⲡⲉϥⲥⲁϣ.
  <span style="color:#b00e23">(ⲕ̅ⲍ̅)</span> ⲟⲩⲉϩ ⲁⲛⲟⲙⲓⲁ ⲉϫⲛ̅ ⲧⲉⲩⲁⲛⲟⲙⲓⲁ. ⲁⲩⲱ
  ⲙ̅ⲡⲣ̅ⲧⲣⲉⲩⲉⲓ ⲉϩⲟⲩⲛ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲕ̅ⲏ̅)</span> ⲙⲁⲣⲟⲩϥⲟⲧⲟⲩ ⲉⲃⲟⲗ ϩⲙ̅ ⲡϫⲱⲱⲙⲉ ⲛⲉⲧⲟⲛϩ̅.
  ⲙ̅ⲡⲣ̅ⲧⲣⲉⲩⲥϩⲁⲓⲥⲟⲩ ⲙⲛ̅ ⲛ̅ⲇⲓⲕⲁⲓⲟⲥ. <span style="color:#b00e23">(ⲕ̅ⲑ̅)</span>
  ⲁⲛⲅ̅ ⲟⲩϩⲏⲕⲉ ⲉϥⲣ̅ ⲡⲕⲉⲙⲟⲕϩ̅. ⲡⲟⲩϫⲁⲓ ⲙ̅ⲡⲉⲕϩⲟ ⲡⲛⲟⲩⲧⲉ ⲡⲉⲛⲧⲁϥϣⲟⲡⲧ̅ ⲉⲣⲟϥ.
  <span style="color:#b00e23">(ⲗ̅)</span> ϯⲛⲁⲥⲙⲟⲩ ⲉⲡⲣⲁⲛ ⲙ̅ⲡⲛⲟⲩⲧⲉ ϩⲛ̅ ⲟⲩϩⲱⲇⲏ.
  ϯⲛⲁϫⲓⲥⲉ ⲙ̅ⲙⲟϥ ϩⲛ̅ ⲟⲩⲥⲙⲟⲩ. <span style="color:#b00e23">(ⲗ̅ⲁ̅)</span> ⲁⲩⲱ
  ϥⲛⲁⲣⲁⲛⲁϥ ⲙ̅ⲡⲛⲟⲩⲧⲉ ⲉϩⲟⲩⲉ ⲟⲩⲙⲁⲥⲉ ⲛ̅ⲃⲣ̅ⲣⲉ ⲉϥⲛⲉϫ ⲧⲁⲡ ⲉⲃⲟⲗ ϩⲓ ⲓⲉⲓⲃ <span style=
  "color:#b00e23">(ⲗ̅ⲃ̅)</span> ⲙⲁⲣⲉ ⲛ̅ϩⲏⲕⲉ ⲛⲁⲩ ⲛ̅ⲥⲉⲉⲩⲫⲣⲁⲛⲉ. ϣⲓⲛⲉ ⲛ̅ⲥⲁ ⲡⲛⲟⲩⲧⲉ
  ⲧⲁⲣⲉⲧⲉⲧⲙ̅ ⲯⲩⲭⲏ ⲱⲛϩ̅. <span style="color:#b00e23">(ⲗ̅ⲅ̅)</span> ϫⲉ ⲁ ⲡϫⲟⲉⲓⲥ
  ⲥⲱⲧⲙ̅ ⲉⲛ̅ϩⲏⲕⲉ. ⲁⲩⲱ ⲙ̅ⲡϥ̅ⲥⲉϣϥ̅ ⲛⲉⲧⲧⲟ ⲙ̅ⲡⲉⲓⲛⲉ ⲛ̅ϩⲟⲙⲛ̅ⲧ. <span style=
  "color:#b00e23">(ⲗ̅ⲇ̅)</span> ⲙⲁⲣⲉ ⲙ̅ⲡⲏⲩⲉ ⲙⲛ̅ ⲡⲕⲁϩ ⲥⲙⲟⲩ ⲉⲡϫⲟⲉⲓⲥ. ⲑⲁⲗⲁⲥⲥⲁ ⲙⲛ̅
  ⲛⲉⲧⲛ̅ϩⲏⲧⲥ̅ ⲧⲏⲣⲟⲩ. <span style="color:#b00e23">(ⲗ̅ⲉ̅)</span> ϫⲉ ⲡⲛⲟⲩⲧⲉ
  ⲛⲁⲛⲟⲩϩⲙ̅ ⲛ̅ⲥⲓⲱⲛ ⲁⲩⲱ ⲥⲉⲛⲁⲕⲱⲧ ⲛ̅ⲙ̅ⲡⲟⲗⲓⲥ ⲛ̅ϯⲟⲩⲇⲁⲓⲁ. ⲛ̅ⲥⲉⲟⲩⲱϩ ⲙ̅ⲙⲁⲩ
  ⲛ̅ⲥⲉⲕⲗⲏⲣⲟⲛⲟⲙⲉⲓ ⲙ̅ⲙⲟⲥ. <span style="color:#b00e23">(ⲗ̅ⲋ̅)</span> ⲡⲉⲥⲡⲉⲣⲙⲁ
  ⲛ̅ⲛⲉϥϩⲙ̅ϩⲁⲗ. ⲛⲁⲁⲙⲁϩⲧⲉ ⲙ̅ⲙⲟⲥ. ⲁⲩⲱ ⲛⲉⲧⲙⲉ ⲙ̅ⲡⲉϥⲣⲁⲛ ⲛⲁⲟⲩⲱϩ ⲛ̅ϩⲏⲧⲥ̅.
  <h3 id="psalms69">69</h3>ⲝ̅ⲑ̅. ⲉⲡϫⲱⲕ ⲉⲃⲟⲗ ⲉⲇⲁⲩⲉⲓⲇ ⲉⲩⲣ̅ⲡⲙⲉⲉⲩⲉ ⲉⲧⲣⲉ ⲡϫⲟⲉⲓⲥ
  ⲧⲁⲛϩⲟⲓ. <span style="color:#b00e23">(ⲁ̅)</span> ⲡϫⲟⲉⲓⲥ ⲡⲛⲟⲩⲧⲉ ϯϩⲧⲏⲕ
  ⲉⲧⲁⲃⲟⲏⲑⲉⲓⲁ. <span style="color:#b00e23">(ⲃ̅)</span> ⲙⲁⲣⲟⲩϫⲓϣⲓⲡⲉ ⲛ̅ⲥⲉⲟⲩⲱⲗⲥ̅
  ⲛ̅ϭⲓ ⲛⲉⲧϣⲓⲛⲉ ⲛ̅ⲥⲁ ⲧⲁⲯⲩⲭⲏ. ⲙⲁⲣⲟⲩⲕⲟⲧⲟⲩ ⲉⲡⲁϩⲟⲩ ⲛ̅ⲥⲉϫⲓϣⲓⲡⲉ ⲛ̅ϭⲓ ⲛⲉⲧⲙⲉⲉⲩⲉ ⲉⲣⲟⲓ
  ⲉϩⲉⲛⲡⲉⲑⲟⲟⲩ. <span style="color:#b00e23">(ⲅ̅)</span> ⲙⲁⲣⲟⲩⲕⲟⲧⲟⲩ ⲛ̅ⲧⲉⲩⲛⲟⲩ
  ⲛ̅ⲥⲉϫⲓϣⲓⲡⲉ ⲛ̅ϭⲓ ⲛⲉⲧϫⲱ ⲙ̅ⲙⲟⲥ ⲛⲁⲓ ϫⲉ ⲉⲩⲅⲉ ⲉⲩⲅⲉ. <span style=
  "color:#b00e23">(ⲇ̅)</span> ⲙⲁⲣⲟⲩⲧⲉⲗⲏⲗ ⲛ̅ⲥⲉⲟⲩⲛⲟϥ ⲉϫⲱⲕ ⲛ̅ϭⲓ ⲟⲩⲟⲛ ⲛⲓⲙ ⲉⲧϣⲓⲛⲉ
  ⲛ̅ⲥⲱⲕ. ⲛ̅ⲥⲉϫⲟⲟⲥ ⲛ̅ⲟⲩⲟⲉⲓϣ ⲛⲓⲙ ϫⲉ ⲙⲁⲣⲉ ⲡⲛⲟⲩⲧⲉ ϫⲓⲥⲉ ⲛⲉⲧⲙⲉ ⲙ̅ⲡⲉⲕⲟⲩϫⲁⲓ.
  <span style="color:#b00e23">(ⲉ̅)</span> ⲁⲛⲟⲕ ⲇⲉ ⲁⲛⲅ̅ ⲟⲩϩⲏⲕⲉ ⲁⲛⲅ̅ ⲟⲩⲉⲃⲓⲏⲛ.
  ⲡϫⲟⲉⲓⲥ ⲃⲟⲏⲑⲉⲓ ⲉⲣⲟⲓ ⲛ̅ⲧⲕ̅ ⲡⲁⲃⲟⲏⲑⲟⲥ ⲁⲩⲱ ⲧⲁⲛⲁϣⲧⲉ ⲡϫⲟⲉⲓⲥ ⲙ̅ⲡⲣ̅ⲱⲥⲕ:
  <h3 id="psalms70">70</h3>ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ. <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲡⲛⲟⲩⲧⲉ ⲁⲓⲛⲁϩⲧⲉ ⲉⲣⲟⲕ ⲙ̅ⲡⲣ̅ⲧⲣⲁϫⲓϣⲓⲡⲉ ϣⲁ
  ⲉⲛⲉϩ. <span style="color:#b00e23">(ⲃ̅)</span> ⲙⲁⲧⲟⲩϫⲟⲓ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ ⲁⲩⲱ
  ⲛⲅ̅ⲛⲁϩⲙⲉⲧ. ⲣⲓⲕⲉ ⲙ̅ⲡⲉⲕⲙⲁⲁϫⲉ ⲉⲣⲟⲓ ⲛⲅ̅ⲧⲟⲩϫⲟⲓ. <span style=
  "color:#b00e23">(ⲅ̅)</span> ϣⲱⲡⲉ ⲛⲁⲓ ⲉⲩⲛⲟⲩⲧⲉ ⲛ̅ⲛⲁϣⲧⲉ. ⲁⲩⲱ ⲉⲩⲙⲁ ⲉϥⲧⲁϫⲣⲏⲩ
  ⲉⲧⲟⲩϫⲟⲓ. ϫⲉ ⲛ̅ⲧⲟⲕ ⲡⲉ ⲡⲁⲧⲁϫⲣⲟ ⲁⲩⲱ ⲡⲁⲙⲁⲙ̅ⲡⲱⲧ. <span style=
  "color:#b00e23">(ⲇ̅)</span> ⲡⲁⲛⲟⲩⲧⲉ ⲙⲁⲧⲟⲩϫⲟⲓ ⲉⲧϭⲓϫ ⲙ̅ⲡⲣⲉϥⲣ̅ⲛⲟⲃⲉ. ⲉⲃⲟⲗ ϩⲛ̅
  ⲧϭⲓϫ ⲙ̅ⲡⲡⲁⲣⲁⲛⲟⲙⲟⲥ ⲙⲛ̅ ⲡⲁⲥⲉⲃⲏⲥ <span style="color:#b00e23">(ⲉ̅)</span> ϫⲉ
  ⲛ̅ⲧⲟⲕ ⲡϫⲟⲉⲓⲥ ⲡⲉ ⲧⲁϩⲩⲡⲟⲙⲟⲛⲏ. ⲡϫⲟⲉⲓⲥ ⲛ̅ⲧⲕ̅ ⲧⲁϩⲉⲗⲡⲓⲥ ϫⲓⲛ ⲧⲁⲙⲛ̅ⲧⲕⲟⲩⲓ.
  <span style="color:#b00e23">(ⲋ̅)</span> ⲁⲓⲧⲁϫⲣⲟⲓ ⲉϫⲱⲕ ϫⲓⲛ ⲉⲓϩⲛ̅ ⲑⲏ ⲛ̅ⲧⲟⲕ
  ⲁⲕⲛⲧ̅ ⲉⲃⲟⲗ ϩⲛ̅ ϩⲏⲧⲥ̅ ⲛ̅ⲧⲁⲙⲁⲁⲩ. ⲉⲣⲉ ⲡⲁⲣ̅ⲡⲙⲉⲉⲩⲉ ⲛ̅ϩⲏⲧⲕ̅ ⲛ̅ⲟⲩⲟⲉⲓϣ ⲛⲓⲙ.
  <span style="color:#b00e23">(ⲍ̅)</span> ⲁⲓϣⲱⲡⲉ ⲛ̅ⲑⲉ ⲛ̅ⲛⲓϩⲛⲉ ⲛ̅ⲟⲩⲙⲏⲏϣⲉ ⲛ̅ⲧⲟⲕ
  ⲡⲉ ⲡⲁⲃⲟⲏⲑⲟⲥ ⲁⲩⲱ ⲡⲁⲧⲁϫⲣⲟ ⲛ̅ⲧⲕ̅ ⲡⲁⲥⲱⲧⲏⲣ ⲡϫⲟⲉⲓⲥ. <span style=
  "color:#b00e23">(ⲏ̅)</span> ⲁ ⲧⲁⲧⲁⲡⲣⲟ ⲙⲟⲩϩ ⲛ̅ⲥⲙⲟⲩ ϫⲉⲕⲁⲥ ϩⲙ̅ ⲡⲉϩⲟⲟⲩ ⲧⲏⲣϥ̅
  ⲉⲓⲉⲥⲙⲟⲩ ⲉⲡⲉⲟⲟⲩ ⲛ̅ⲧⲉⲕⲙⲛ̅ⲧⲛⲟϭ. <span style="color:#b00e23">(ⲑ̅)</span>
  ⲙ̅ⲡⲣ̅ⲛⲟϫⲧ̅ ⲉⲃⲟⲗ ⲉⲩⲟⲩⲟⲉⲓϣ ⲙ̅ⲙⲛ̅ⲧϩⲗ̅ⲗⲟ. ϩⲙ̅ ⲡⲧⲣⲉ ⲧⲁⲯⲩⲭⲏ ⲱϫⲛ̅ ⲙ̅ⲡⲣ̅ⲕⲁⲁⲧ ⲛ̅ⲥⲱⲕ.
  <span style="color:#b00e23">(ⲓ̅)</span> ϫⲉ ⲁ ⲛⲁϫⲓϫⲉⲉⲩ ϫⲉ ⲡⲉⲑⲟⲟⲩ ⲉⲣⲟⲓ. ⲁⲩⲱ
  ⲛⲉⲧϩⲁⲣⲉϩ ⲉⲧⲁⲯⲩⲭⲏ ⲁⲩϫⲓϣⲟϫⲛⲉ ⲉⲧⲁⲯⲩⲭⲏ ⲉⲩϫⲱ ⲙ̅ⲙⲟⲥ ϩⲓⲟⲩⲥⲟⲡ <span style=
  "color:#b00e23">(ⲓ̅ⲁ̅)</span> ϫⲉ ⲁ ⲡⲛⲟⲩⲧⲉ ⲕⲁⲁϥ ⲛ̅ⲥⲱϥ. ⲡⲱⲧ ⲛ̅ⲧⲉⲧⲛ̅ⲧⲁϩⲟϥ ϫⲉ ⲙⲛ̅
  ⲡⲉⲧⲛⲁⲛⲁϩⲙⲉϥ. <span style="color:#b00e23">(ⲓ̅ⲃ̅)</span> ⲡⲁⲛⲟⲩⲧⲉ ⲙ̅ⲡⲣ̅ⲟⲩⲉ
  ⲛ̅ⲥⲁⲃⲟⲗ ⲙ̅ⲙⲟⲓ. ⲡⲁⲛⲟⲩⲧⲉ ϯϩⲧⲏⲕ ⲉⲧⲁⲃⲟⲏⲑⲉⲓⲁ. <span style=
  "color:#b00e23">(ⲓ̅ⲅ̅)</span> ⲙⲁⲣⲟⲩϫⲓϣⲓⲡⲉ ⲛ̅ⲥⲉⲱϫⲛ ⲛ̅ϭⲓ ⲛⲉⲧⲇⲓⲁⲃⲁⲗⲉ ⲛ̅ⲧⲁⲯⲩⲭⲏ.
  ⲙⲁⲣⲟⲩϭⲟⲟⲗⲟⲩ ⲛ̅ⲟⲩϣⲓⲡⲉ ⲙⲛ̅ ⲟⲩⲱⲱⲗⲥ̅ ⲛ̅ϭⲓ ⲛⲉⲧϣⲓⲛⲉ ⲛ̅ⲥⲁ ϩⲉⲛⲡⲉⲑⲟⲟⲩ ⲉⲣⲟⲓ.
  <span style="color:#b00e23">(ⲓ̅ⲇ̅)</span> ⲁⲛⲟⲕ ⲇⲉ ⲛ̅ⲟⲩⲟⲉⲓϣ ⲛⲓⲙ ϯⲛⲁⲛⲁϩⲧⲉ ⲉⲣⲟⲕ
  ⲡϫⲟⲉⲓⲥ ⲡⲁⲛⲟⲩⲧⲉ ⲁⲩⲱ ϯⲛⲁⲟⲩⲱϩ ⲉϫⲙ̅ ⲡⲉⲕⲥⲙⲟⲩ. <span style=
  "color:#b00e23">(ⲓ̅ⲉ̅)</span> ⲧⲁⲧⲁⲡⲣⲟ ⲛⲁϫⲱ ⲛ̅ⲧⲉⲕⲇⲓⲕⲁⲓⲟⲥⲩⲛⲏ ⲙⲛ̅ ⲡⲉⲕⲟⲩϫⲁⲓ
  ⲙ̅ⲡⲉϩⲟⲟⲩ ⲧⲏⲣϥ̅. ϫⲉ ⲙ̅ⲡⲓⲥⲟⲩⲓ ϩⲁⲧⲃⲉⲥ. <span style="color:#b00e23">(ⲓ̅ⲋ̅)</span>
  ϯⲛⲏⲩ ⲉϩⲟⲩⲛ ϩⲛ̅ ⲧⲉⲕϭⲟⲙ ⲡϫⲟⲉⲓⲥ. ⲡⲛⲟⲩⲧⲉ ϯⲛⲁⲣ̅ⲡⲙⲉⲉⲩⲉ ⲛ̅ⲧⲉⲕⲇⲓⲕⲁⲓⲟⲥⲩⲛⲏ ⲙⲁⲩⲁⲁⲕ.
  <span style="color:#b00e23">(ⲓ̅ⲍ̅)</span> ⲡⲛⲟⲩⲧⲉ ⲁⲕⲧⲥⲁⲃⲟⲓ ϫⲓⲛ ⲧⲁⲙⲛⲧⲕⲟⲩⲓ. ⲁⲩⲱ
  ϣⲁ ⲧⲉⲛⲟⲩ ϯⲛⲁϫⲱ ⲛ̅ⲛⲉⲕϣⲡⲏⲣⲉ. <span style="color:#b00e23">(ⲓ̅ⲏ̅)</span> ⲁⲩⲱ ϣⲁ
  ⲧⲁⲙⲛ̅ⲧϩⲗ̅ⲗⲟ ⲙⲛ̅ ⲧⲁⲙⲛ̅ⲧⲛⲟϭ ⲡⲛⲟⲩⲧⲉ ⲙ̅ⲡⲣ̅ⲕⲁⲁⲧ ⲛ̅ⲥⲱⲕ. ϣⲁⲛϯϫⲱ ⲙ̅ⲡⲉⲕϭⲃⲟⲓ ⲛ̅ⲧⲅⲉⲛⲉⲁ
  ⲧⲏⲣⲥ̅ ⲉⲧⲛⲏⲩ. <span style="color:#b00e23">(ⲓ̅ⲑ̅)</span> ⲧⲉⲕϭⲟⲙ ⲙⲛ̅
  ⲧⲉⲕⲇⲓⲕⲁⲓⲟⲥⲩⲛⲏ ⲡⲛⲟⲩⲧⲉ ϣⲁ ⲛⲉⲧϫⲟⲥⲉ. ⲙ̅ⲙⲛ̅ⲧⲛⲟϭ ⲛ̅ⲧⲁⲕⲁⲁⲩ ⲡⲛⲟⲩⲧⲉ ⲛⲓⲙ ⲡⲉⲧⲛⲁϣⲉⲓⲛⲉ
  ⲙ̅ⲙⲟⲕ <span style="color:#b00e23">(ⲕ̅)</span> ⲛⲉⲑⲗⲓⲯⲓⲥ ⲛ̅ⲧⲁⲕⲧⲥⲁⲃⲟⲓ ⲉⲣⲟⲟⲩ
  ⲛ̅ϩⲁϩ ⲛ̅ⲥⲟⲡ ⲙⲛ̅ ⲙⲡⲉⲑⲟⲟⲩ. ⲁⲩⲱ ⲁⲕⲕⲟⲧⲕ̅ ⲁⲕⲧⲁⲛϩⲟⲓ. ⲁⲕⲛⲧ̅ ⲉϩⲣⲁⲓ ϩⲛ̅ ⲛ̅ⲛⲟⲩⲛ ⲙ̅ⲡⲕⲁϩ.
  <span style="color:#b00e23">(ⲕ̅ⲁ̅)</span> ⲁⲕⲧⲁϣⲉ ⲧⲉⲕⲙⲛ̅ⲧⲛⲟϭ ⲉϩⲣⲁⲓ ⲉϫⲱⲓ. ⲁⲩⲱ
  ⲁⲕⲕⲟⲧⲕ̅ ⲁⲕⲡⲁⲣⲁⲕⲁⲗⲉⲓ ⲙ̅ⲙⲟⲓ. <span style="color:#b00e23">(ⲕ̅ⲃ̅)</span> ⲕⲁⲓ ⲅⲁⲣ
  ⲁⲛⲟⲕ ⲡϫⲟⲉⲓⲥ ⲡⲁⲛⲟⲩⲧⲉ ϯⲛⲁⲟⲩⲱⲛϩ̅ ⲉⲃⲟⲗ ⲛⲧⲉⲕⲙⲉ ϩⲛ̅ ⲛⲓⲗⲁⲟⲥ. ϯⲛⲁⲯⲁⲗⲗⲉⲓ ⲉⲣⲟⲕ ϩⲛ̅
  ⲟⲩⲕⲓⲑⲁⲣⲁ ⲡⲉⲧⲟⲩⲁⲁⲃ ⲙ̅ⲡⲓⲏ̅ⲗ̅. <span style="color:#b00e23">(ⲕ̅ⲅ̅)</span>
  ⲥⲉⲛⲁⲧⲉⲗⲏⲗ ⲛ̅ϭⲓ ⲛⲁⲥⲡⲟⲧⲟⲩ ⲉⲓϣⲁⲛⲯⲁⲗⲗⲉⲓ ⲉⲣⲟⲕ. ⲁⲩⲱ ⲧⲁⲯⲩⲭⲏ ⲉⲛⲧⲁⲕⲥⲟⲧⲥ̅ ⲉⲃⲟⲗ ϩⲛ̅ ⲧϭⲓϫ
  ⲛ̅ⲛ̅ϫⲁϫⲉ. <span style="color:#b00e23">(ⲕ̅ⲇ̅)</span> ⲉⲧⲓ ⲇⲉ ⲡⲁⲕⲉⲗⲁⲥ ⲛⲁⲙⲉⲗⲉⲧⲁ
  ⲛ̅ⲧⲉⲕⲇⲓⲕⲁⲓⲟⲥⲩⲛⲏ ⲙ̅ⲡⲉϩⲟⲟⲩ ⲧⲏⲣϥ̅. ϩⲟⲧⲁⲛ ⲉⲩϣⲁⲛϫⲓϣⲓⲡⲉ ⲛ̅ⲥⲉⲟⲩⲱⲗⲥ ⲛ̅ϭⲓ ⲛⲉⲧϣⲓⲛⲉ ⲛ̅ⲥⲁ
  ϩⲉⲛⲡⲉⲑⲟⲟⲩ ⲉⲣⲟⲓ:
  <h3 id="psalms71">71</h3>ⲟ̅ⲁ̅. ⲉⲥⲟⲗⲟⲙⲱⲛ <span style=
  "color:#b00e23">(ⲁ̅)</span> ⲡⲛⲟⲩⲧⲉ ϯ ⲡⲉⲕϩⲁⲡ ⲙ̅ⲡⲣ̅ⲣⲟ. ⲁⲩⲱ ⲧⲉⲕⲇⲓⲕⲁⲓⲟⲥⲩⲛⲏ
  ⲙ̅ⲡϣⲏⲣⲉ ⲙ̅ⲡⲣ̅ⲣⲟ. <span style="color:#b00e23">(ⲃ̅)</span> ⲉⲕⲣⲓⲛⲉ ⲙ̅ⲡⲉⲕⲗⲁⲟⲥ ϩⲛ̅
  ⲟⲩⲥⲟⲟⲩⲧⲛ̅. ⲁⲩⲱ ⲛⲉⲕϩⲏⲕⲉ ϩⲛ̅ ⲟⲩϩⲁⲡ. <span style="color:#b00e23">(ⲅ̅)</span>
  ⲙⲁⲣⲉ ⲛ̅ⲧⲟⲟⲩ ϫⲓ ⲛ̅ⲟⲩⲉⲓⲣⲏⲛⲏ ⲙ̅ⲡⲉⲕⲗⲁⲟⲥ. ⲁⲩⲱ ⲛ̅ⲥⲓⲃⲧ̅ ⲛ̅ⲟⲩⲇⲓⲕⲁⲓⲟⲥⲩⲛⲏ <span style=
  "color:#b00e23">(ⲇ̅)</span> ϥⲛⲁⲕⲣⲓⲛⲉ ⲛ̅ⲛ̅ϩⲏⲕⲉ ⲙ̅ⲡⲗⲁⲟⲥ. ⲛϥ̅ⲧⲟⲩϫⲟ ⲛ̅ⲛ̅ϣⲏⲣⲉ
  ⲛ̅ⲛ̅ⲉⲃⲓⲏⲛ. ⲛϥ̅ⲑⲃ̅ⲃⲓⲟ ⲙ̅ⲡⲣⲉϥϩⲓⲗⲁ. <span style="color:#b00e23">(ⲉ̅)</span>
  ⲛϥ̅ⲙⲟⲩⲛ ⲉⲃⲟⲗ ⲙⲛ̅ ⲡⲣⲏ. ⲁⲩⲱ ϩⲁⲑⲏ ⲙ̅ⲡⲟⲟϩ ⲛ̅ϩⲉⲛϫⲱⲙ ⲛ̅ϫⲱⲙ. <span style=
  "color:#b00e23">(ⲋ̅)</span> ϥⲛⲏⲩ ⲉⲡⲉⲥⲏⲧ ⲛ̅ⲑⲉ ⲛ̅ⲟⲩϩⲱⲟⲩ ⲉϫⲛ̅ ⲟⲩⲥⲟⲣⲧ. ⲁⲩⲱ ⲛ̅ⲑⲉ
  ⲙ̅ⲡϩⲱⲟⲩ ⲉⲧϩⲱⲟⲩ ⲉϫⲙ̅ ⲡⲕⲁϩ. <span style="color:#b00e23">(ⲍ̅)</span> ⲛ̅ⲧⲉ
  ⲧⲇⲓⲕⲁⲓⲟⲥⲩⲛⲏ ϯⲟⲩⲱ ϩⲛ̅ ⲛⲉϥϩⲟⲟⲩ. ⲁⲩⲱ ⲟⲩⲉⲓⲣⲏⲛⲏ ⲉⲥⲟϣ ϣⲁⲛⲧⲟⲩϥⲓ ⲙ̅ⲡⲟⲟϩ. <span style=
  "color:#b00e23">(ⲏ̅)</span> ⲛϥ̅ⲣ̅ϫⲟⲉⲓⲥ ϫⲓⲛ ⲑⲁⲗⲁⲥⲥⲁ ϣⲁ ⲑⲁⲗⲁⲥⲥⲁ. ⲁⲩⲱ ϫⲓⲛ ⲡⲓⲉⲣⲟ
  ϣⲁ ⲁⲣⲏϫⲥ̅ ⲛ̅ⲧⲟⲓⲕⲟⲩⲙⲉⲛⲏ. <span style="color:#b00e23">(ⲑ̅)</span> ⲛⲉϭⲟⲟϣ
  ⲛⲁⲡⲁϩⲧⲟⲩ ⲙ̅ⲡⲉϥⲙ̅ⲧⲟ ⲉⲃⲟⲗ. ⲁⲩⲱ ⲛⲉϥϫⲓϫⲉⲉⲩ ⲛⲁⲗⲱϫϩ̅ ⲙ̅ⲡⲕⲁϩ. <span style=
  "color:#b00e23">(ⲓ̅)</span> ⲛⲉⲣ̅ⲣⲱⲟⲩ ⲛ̅ⲑⲁⲣⲥⲓⲥ ⲙⲛ̅ ⲛ̅ⲛⲏⲥⲟⲥ ⲛⲁⲛ ⲇⲱⲣⲟⲛ ⲛⲁϥ.
  ⲛⲉⲣ̅ⲣⲱⲟⲩ ⲛ̅ⲛ̅ⲁⲣⲁⲃⲟⲥ ⲙⲛ̅ ⲥⲁⲃⲁ ⲛⲁⲛ ⲇⲱⲣⲟⲛ ⲛⲁϥ. <span style=
  "color:#b00e23">(ⲓ̅ⲁ̅)</span> ⲛ̅ⲥⲉⲟⲩⲱϣⲧ̅ ⲛⲁϥ ⲛ̅ϭⲓ ⲛⲉⲣ̅ⲣⲱⲟⲩ ⲧⲏⲣⲟⲩ. ⲛϩⲉⲑⲛⲟⲥ
  ⲧⲏⲣⲟⲩ ⲛⲁⲣ̅ϩⲙ̅ϩⲁⲗ ⲛⲁϥ. <span style="color:#b00e23">(ⲓ̅ⲃ̅)</span> ϫⲉ ⲁϥⲛⲉϩⲙ̅
  ⲡϩⲏⲕⲉ ⲉⲃⲟⲗ ϩⲛ̅ ⲧϭⲓϫ ⲙ̅ⲡϫⲱⲣⲉ. ⲙⲛ̅ ⲡⲉⲃⲓⲏⲛ ⲉⲧⲉ ⲙⲛ̅ⲧϥ̅ ⲃⲟⲏⲑⲟⲥ. <span style=
  "color:#b00e23">(ⲓ̅ⲅ̅)</span> ϥⲛⲁϯⲁⲥⲟ ⲉⲩϩⲏⲕⲉ ⲙⲛ̅ ⲟⲩⲉⲃⲓⲏⲛ. ⲛϥ̅ⲧⲟⲩϫⲟ ⲛ̅ⲛⲉⲯⲩⲭⲏ
  ⲛ̅ⲛⲉⲃⲓⲏⲛ. <span style="color:#b00e23">(ⲓ̅ⲇ̅)</span> ϥⲛⲁⲥⲱⲧⲉ ⲛ̅ⲛⲉⲩⲯⲩⲭⲏ ⲉⲃⲟⲗ
  ϩⲛ̅ ⲧⲙⲏⲥⲉ ⲙⲛ̅ ⲡϫⲓⲛ̅ϭⲟⲛⲥ̅. ⲡⲉⲩⲣⲁⲛ ⲧⲁⲉⲓⲏⲩ ⲙ̅ⲡⲉϥⲙ̅ⲧⲟ ⲉⲃⲟⲗ. <span style=
  "color:#b00e23">(ⲓ̅ⲉ̅)</span> ϥⲛⲁⲱⲛϩ̅ ⲛ̅ⲥⲉϯ ⲛⲁϥ ⲙ̅ⲡⲛⲟⲩⲃ ⲛ̅ⲧⲁⲣⲁⲃⲓⲁ. ⲛ̅ⲥⲉϣⲗⲏⲗ
  ⲉⲧⲃⲏⲏⲧϥ̅ ⲛ̅ⲟⲩⲟϣⲉⲓ ⲛⲓⲙ. ⲥⲉⲛⲁⲥⲙⲟⲩ ⲉⲣⲟϥ ⲙ̅ⲡⲉϩⲟⲟⲩ ⲧⲏⲣϥ̅. <span style=
  "color:#b00e23">(ⲓ̅ⲋ̅)</span> ϥⲛⲁϣⲱⲡⲉ ⲛ̅ⲟⲩⲧⲁϫⲣⲟ ⲙ̅ⲡⲕⲁϩ ⲉϩⲣⲁⲓ ⲉϫⲛ̅ ⲛ̅ⲧⲟⲟⲩ.
  ⲡⲉϥⲕⲁⲣⲡⲟⲥ ⲛⲁϫⲓⲥⲉ ⲉⲡⲗⲓⲃⲁⲛⲟⲥ. ⲛ̅ⲥⲉϯⲟⲩⲱ ⲉⲃⲟⲗ ϩⲛ̅ ⲧⲡⲟⲗⲓⲥ ⲛ̅ⲑⲉ ⲙ̅ⲡⲉⲭⲟⲣⲧⲟⲥ ⲙ̅ⲡⲕⲁϩ.
  <span style="color:#b00e23">(ⲓ̅ⲍ̅)</span> ⲡⲉϥⲣⲁⲛ ⲛⲁϣⲱⲡⲉ ⲉϥⲥⲙⲁⲙⲁⲁⲧ ϣⲁ ⲉⲛⲉϩ.
  ⲡⲉϥⲣⲁⲛ ϣⲟⲟⲡ ϩⲁⲑⲏ ⲙ̅ⲡⲣⲏ. ⲥⲉⲛⲁϫⲓⲥⲙⲟⲩ ϩⲣⲁⲓ ⲛ̅ϩⲏⲧϥ̅ ⲛ̅ϭⲓ ⲛⲉⲫⲩⲗⲏ ⲧⲏⲣⲟⲩ ⲙ̅ⲡⲕⲁϩ
  ⲛ̅ϩⲉⲑⲛⲟⲥ ⲧⲏⲣⲟⲩ ⲛⲁⲙⲁⲕⲁⲣⲓⲍⲉ ⲙ̅ⲙⲟϥ. <span style="color:#b00e23">(ⲓ̅ⲏ̅)</span>
  ϥⲥⲙⲁⲙⲁⲁⲧ ⲡϫⲟⲉⲓⲥ ⲡⲛⲟⲩⲧⲉ ⲡⲛⲟⲩⲧⲉ ⲙ̅ⲡⲓⲏ̅ⲗ̅ ⲡⲉⲧⲉⲓⲣⲉ ⲛ̅ⲛⲓϣⲡⲏⲣⲉ ⲙⲁⲩⲁⲁϥ. <span style=
  "color:#b00e23">(ⲓ̅ⲑ̅)</span> ⲁⲩⲱ ϥⲥⲙⲁⲙⲁⲁⲧ ⲛ̅ϭⲓ ⲡⲣⲁⲛ ⲙ̅ⲡⲉϥⲉⲟⲟⲩ ϣⲁ ⲉⲛⲉϩ ⲁⲩⲱ ϣⲁ
  ⲉⲛⲉϩ ⲛ̅ⲉⲛⲉϩ. ⲡⲕⲁϩ ⲧⲏⲣϥ̅ ⲛⲁⲙⲟⲩϩ ϩⲙ̅ ⲡⲉϥⲉⲟⲟⲩ. ⲉϥⲉϣⲱⲡⲉ ⲉϥⲉϣⲱⲡⲉ:
  <h3 id="psalms72">72</h3>ⲟ̅ⲃ̅. ⲁⲩⲱϫⲛ̅ ⲛ̅ϭⲓ ⲛⲉⲥⲙⲟⲩ ⲛ̅ⲇⲁⲩⲉⲓⲇ ⲡϣⲏⲣⲉ ⲛ̅ⲓⲉⲥⲥⲁⲓ
  ⲡⲉⲯⲁⲗⲙⲟⲥ ⲛ̅ⲁⲥⲁⲫ <span style="color:#b00e23">(ⲁ̅)</span> ⲟⲩⲁⲅⲁⲑⲟⲥ ⲡⲉ ⲡⲛⲟⲩⲧⲉ
  ⲙ̅ⲡⲓⲏ̅ⲗ̅. ⲛ̅ⲛⲉⲧⲥⲟⲩⲧⲱⲛ ϩⲙ̅ ⲡⲉⲩϩⲏⲧ. <span style="color:#b00e23">(ⲃ̅)</span>
  ⲁⲛⲟⲕ ⲇⲉ ⲡⲁⲣⲁ ⲟⲩⲕⲟⲩⲓ ⲁ ⲛⲁⲟⲩⲉⲣⲏⲧⲉ ⲕⲓⲙ. ⲡⲁⲣⲁ ⲟⲩⲕⲟⲩⲓ ⲁ ⲛ̅ⲁⲧⲁϭⲥⲉ ϫⲱⲱⲣⲉ ⲉⲃⲟⲗ.
  <span style="color:#b00e23">(ⲅ̅)</span> ϫⲉ ⲁⲓⲕⲱϩ ⲉⲛⲁⲛⲟⲙⲟⲥ ⲉⲓⲛⲁⲩ ⲉϯⲣⲏⲛⲏ
  ⲛ̅ⲛ̅ⲣⲉϥⲣ̅ⲛⲟⲃⲉ <span style="color:#b00e23">(ⲇ̅)</span> ϫⲉ ⲙⲛ̅ ⲙ̅ⲧⲟⲛ ϣⲟⲟⲡ ϩⲙ̅
  ⲡⲉⲩⲙⲟⲩ ⲁⲩⲱ ⲧⲁϫⲣⲟ ϩⲛ̅ ⲧⲉⲩⲙⲁⲥⲧⲓⲝ. <span style="color:#b00e23">(ⲉ̅)</span> ⲛ̅ⲥⲉ
  ϩⲛ̅ ϩⲓⲥⲉ ⲛ̅ⲣⲱⲙⲉ ⲁⲛ ⲛ̅ⲛⲉⲩⲙⲁⲥⲧⲓⲅⲟⲩ ⲙ̅ⲙⲟⲟⲩ ⲙⲛ̅ ⲛ̅ⲣⲱⲙⲉ. <span style=
  "color:#b00e23">(ⲋ̅)</span> ⲉⲧⲃⲉ ⲡⲁⲓ ⲁ ⲧⲉⲩⲙⲛ̅ⲧϫⲁⲥⲓϩⲏⲧ ϯϭⲟⲙ ⲛⲁⲩ. ⲁⲩϭⲟⲟⲗⲟⲩ
  ⲙ̅ⲡⲉⲩϫⲓⲛ̅ϭⲟⲛⲥ̅ ⲙⲛ̅ ⲧⲉⲩⲙⲛ̅ⲧϣⲁϥⲧⲉ. <span style="color:#b00e23">(ⲍ̅)</span>
  ⲡⲉⲩϫⲓⲛ̅ϭⲟⲛⲥ̅ ⲛⲏⲩ ⲉⲃⲟⲗ ⲛ̅ⲑⲉ ⲉⲃⲟⲗ ϩⲙ̅ ⲡⲉⲩⲱⲧ. ⲁⲩⲉⲓ ⲉⲃⲟⲗ ⲉⲩϣⲟϫⲛⲉ ϩⲙ̅ ⲡⲉⲩϩⲏⲧ.
  <span style="color:#b00e23">(ⲏ̅)</span> ⲁⲩⲙⲉⲕⲙⲟⲩⲕⲟⲩ ⲁⲩϣⲁϫⲉ ϩⲛ̅ ⲟⲩⲡⲟⲛⲏⲣⲓⲁ.
  ⲁⲩϫⲱ ⲛ̅ⲟⲩϫⲓⲛ̅ϭⲟⲛⲥ̅ ⲉⲡϫⲓⲥⲉ. <span style="color:#b00e23">(ⲑ̅)</span> ⲁⲩϫⲓⲥⲉ
  ⲛ̅ⲧⲉⲩⲧⲁⲡⲣⲟ ⲉϩⲣⲁⲓ ⲉⲧⲡⲉ. ⲁⲩⲱ ⲁ ⲡⲉⲩⲗⲁⲥ ⲉⲓ ⲉⲃⲟⲗ ϩⲙ̅ ⲡⲕⲁϩ. <span style=
  "color:#b00e23">(ⲓ̅)</span> ⲉⲧⲃⲉ ⲡⲁⲓ ⲡⲁⲗⲁⲟⲥ ⲛⲁⲕⲟⲧϥ̅ ⲉⲡⲉⲓⲙⲁ. ⲛ̅ⲥⲉϭⲛ̅ ϩⲉⲛϩⲟⲟⲩ
  ⲛⲁⲩ ⲉⲩϫⲏⲕ ⲉⲃⲟⲗ. <span style="color:#b00e23">(ⲓ̅ⲁ̅)</span> ⲡⲉϫⲁⲩ ϫⲉ ⲛ̅ⲁϣ ⲛ̅ϩⲉ
  ⲁ ⲡⲛⲟⲩⲧⲉ ⲉⲓⲙⲉ. ⲁⲩⲱ ϫⲉ ⲟⲩⲛ̅ ⲥⲟⲟⲩⲛ ϩⲙ̅ ⲡⲉⲧϫⲟⲥⲉ. <span style=
  "color:#b00e23">(ⲓ̅ⲃ̅)</span> ⲉⲓⲥ ϩⲏⲏⲧⲉ ⲛⲁⲓ ⲛⲉ ⲛ̅ⲣⲉϥⲣ̅ⲛⲟⲃⲉ ⲉⲧⲣⲟⲟⲩⲧ. ⲁⲩⲁⲙⲁϩⲧⲉ
  ⲛ̅ⲧⲉⲩⲙⲛ̅ⲧⲣⲙ̅ⲙⲁⲟ ϣⲁ ⲉⲛⲉϩ. <span style="color:#b00e23">(ⲓ̅ⲅ̅)</span> ⲁⲩⲱ ⲡⲉϫⲁⲓ
  ϫⲉ ⲛ̅ⲧⲁⲓⲧⲙⲁⲉⲓⲉ ⲡⲁϩⲏⲧ ⲛ̅ⲧⲟⲟⲩⲛ ⲉⲡϫⲓⲛϫⲏ. ⲁⲓⲉⲓⲱ ⲛ̅ⲛⲁϭⲓϫ ϩⲛ̅ ⲛⲉⲧⲟⲩⲁⲁⲃ.
  <span style="color:#b00e23">(ⲓ̅ⲇ̅)</span> ⲁⲓϣⲱⲡⲉ ⲉⲩⲙⲁⲥⲧⲓⲅⲟⲩ ⲙ̅ⲙⲟⲓ ⲙ̅ⲡⲉϩⲟⲟⲩ
  ⲧⲏⲣϥ̅. ⲁⲩⲱ ⲡⲁϫⲡⲓⲟ ⲙ̅ⲡⲛⲁⲩ ⲛ̅ϩⲧⲟⲟⲩⲉ. <span style="color:#b00e23">(ⲓ̅ⲉ̅)</span>
  ⲉϣϫⲉ ⲁⲓϫⲟⲟⲥ ϫⲉ ϯⲛⲁϫⲟⲟⲥ ⲛ̅ⲧⲉⲓϩⲉ. ⲉⲓⲥ ⲧⲅⲉⲛⲉⲁ ⲛ̅ⲛⲉⲕϣⲏⲣⲉ ⲛ̅ⲧⲁⲓⲥⲙⲓⲛⲉ ⲛⲁⲥ.
  <span style="color:#b00e23">(ⲓ̅ⲋ̅)</span> ⲁⲓⲙⲉⲉⲩⲉ ⲉⲥⲟⲩⲛ ⲡϫⲟⲉⲓⲥ ⲟⲩϩⲓⲥⲉ ⲡⲉ ⲡⲁⲓ
  ⲙ̅ⲡⲁⲙ̅ⲧⲟ ⲉⲃⲟⲗ. <span style="color:#b00e23">(ⲓ̅ⲍ̅)</span> ϣⲁⲛϯⲃⲱⲕ ⲉϩⲟⲩⲛ
  ⲉⲙ̅ⲡⲉⲧⲟⲩⲁⲁⲃ ⲙ̅ⲡⲛⲟⲩⲧⲉ ⲉⲉⲓⲙⲉ ⲉⲛ̅ϩⲁⲉⲉⲩ. <span style=
  "color:#b00e23">(ⲓ̅ⲏ̅)</span> ⲡⲗⲏⲛ ⲛ̅ⲧⲁⲕⲙⲓⲛⲉ ⲛⲁⲩ ⲉⲧⲃⲉ ⲙ̅ⲙⲛ̅ⲧⲕⲣⲟϥ. ⲁⲕⲧⲁⲟⲩⲟⲟⲩ
  ⲉϩⲣⲁⲓ ϩⲙ̅ ⲡⲧⲣⲉⲩϫⲁⲥⲧⲟⲩ. <span style="color:#b00e23">(ⲓ̅ⲑ̅)</span> ⲛ̅ⲁϣ ⲛ̅ϩⲉ
  ⲁⲩⲣ̅ϫⲁⲓⲉ ϩⲛ̅ ⲟⲩϣⲥ̅ⲛⲉ. ⲁⲩⲱϫⲛ̅ ⲁⲩⲧⲁⲕⲟ ⲉⲧⲃⲉ ⲛⲉⲩⲁⲙⲟⲙⲓⲁ <span style=
  "color:#b00e23">(ⲕ̅)</span> ⲛ̅ⲑⲉ ⲛ̅ⲧⲣⲁⲥⲟⲩ ⲛ̅ⲛⲉⲧⲧⲱⲟⲩⲛ. ⲡϫⲟⲉⲓⲥ ⲕⲛⲁⲥⲉϣϥ̅
  ⲧⲉⲩϩⲉⲓⲕⲱⲛ ϩⲛ̅ ⲧⲉⲕⲡⲟⲗⲓⲥ. <span style="color:#b00e23">(ⲕ̅ⲁ̅)</span> ϫⲉ ⲁ ⲡⲁϩⲏⲧ
  ⲉⲩⲫⲣⲁⲛⲉ ⲁⲩⲱ ⲁ ⲛⲁϭⲗⲟⲧⲉ ϣⲓⲃⲉ. <span style="color:#b00e23">(ⲕ̅ⲃ̅)</span> ⲁⲛⲟⲕ ⲇⲉ
  ϯⲥⲟϣϥ̅ ⲙ̅ⲡⲓⲉⲓⲙⲉ. ⲁⲓⲣ̅ ⲑⲉ ⲛ̅ⲛⲓⲧⲃ̅ⲛⲏ ⲛ̅ⲛⲁϩⲣⲁⲕ. <span style=
  "color:#b00e23">(ⲕ̅ⲅ̅)</span> ⲁⲛⲟⲕ ⲇⲉ ϯ ⲛⲙ̅ⲙⲁⲕ ⲛ̅ⲟⲩⲟⲉⲓϣ ⲛⲓⲙ ⲁⲕⲁⲙⲁϩⲧⲉ ⲛ̅ⲧⲁϭⲓϫ
  ⲛ̅ⲟⲩⲛⲁⲙ. <span style="color:#b00e23">(ⲕ̅ⲇ̅)</span> ⲁⲕϫⲓⲙⲟⲉⲓⲧ ϩⲏⲧⲧ̅ ϩⲙ̅
  ⲡⲉⲕϣⲟϫⲛⲉ. ⲁⲕϣⲟⲡⲧ̅ ⲉⲣⲟⲕ ϩⲛ̅ ⲟⲩⲉⲟⲟⲩ. <span style="color:#b00e23">(ⲕ̅ⲉ̅)</span>
  ⲟⲩ ⲅⲁⲣ ⲡⲉⲧⲉ ⲟⲩⲛⲧⲁⲉⲓϥ ϩⲛ̅ ⲧⲡⲉ. ⲁⲩⲱ ⲛ̅ⲧⲁⲓⲟⲩⲉϣ ⲟⲩ ⲛ̅ⲧⲟⲟⲧⲕ ϩⲙ̅ ⲡⲕⲁϩ. <span style=
  "color:#b00e23">(ⲕ̅ⲋ̅)</span> ⲁ ⲡⲁϩⲏⲧ ⲙⲛ̅ ⲧⲁⲥⲁⲣⲝ̅ ⲱϫⲛ̅ ⲡⲛⲟⲩⲧⲉ ⲙ̅ⲡⲁϩⲏⲧ. ⲁⲩⲱ
  ⲧⲁⲙⲉⲣⲓⲥ ϣⲁ ⲉⲛⲉϩ ⲡⲉ ⲡⲛⲟⲩⲧⲉ. <span style="color:#b00e23">(ⲕ̅ⲍ̅)</span> ϫⲉ ⲉⲓⲥ
  ϩⲏⲏⲧⲉ ⲛⲉⲧⲟⲩⲉ ⲛ̅ⲥⲁⲃⲟⲗ ⲙ̅ⲙⲟⲕ ⲛⲁⲧⲁⲕⲟ. ⲁⲕϥⲱⲧⲉ ⲉⲃⲟⲗ ⲛ̅ⲟⲩⲟⲛ ⲛⲓⲙ ⲉⲧⲟ ⲙ̅ⲡⲟⲛⲏⲣⲟⲥ
  ⲛ̅ⲛⲁϩⲣⲁⲕ. <span style="color:#b00e23">(ⲕ̅ⲏ̅)</span> ⲁⲛⲟⲕ ⲇⲉ ⲟⲩⲁⲅⲁⲑⲟⲛ ⲛⲁⲓ ⲡⲉ
  ⲉⲧⲟϭⲧ̅ ⲉⲡⲛⲟⲩⲧⲉ. ⲉⲧⲣⲁⲕⲱ ⲛ̅ⲧⲁϩⲉⲗⲡⲓⲥ ϩⲙ̅ ⲡϫⲟⲓ̈ⲥ. ⲉϫⲱ ⲛ̅ⲛⲉⲕⲉⲣⲏⲧ ⲧⲏⲣⲟⲩ ϩⲛ̅ ⲙ̅ⲡⲩⲗⲏ
  ⲛ̅ⲧϣⲉⲉⲣⲉ ⲛ̅ⲥⲓⲱⲛ:
  <h3 id="psalms73">73</h3>ⲟ̅ⲅ̅. ⲧⲙⲛ̅ⲧⲣⲙⲛ̅ϩⲏⲧ ⲛ̅ⲁⲥⲁⲫ <span style=
  "color:#b00e23">(ⲁ̅)</span> ⲉⲧⲃⲉ ⲟⲩ ⲡⲛⲟⲩⲧⲉ ⲁⲕⲕⲁⲁⲛ ⲛ̅ⲥⲱⲕ ϣⲁⲃⲟⲗ. ⲁϥⲛⲟⲩϭⲥ̅ ⲛ̅ϭⲓ
  ⲡⲉⲕϭⲱⲛⲧ̅ ⲉϫⲛ̅ ⲛⲉⲥⲟⲟⲩ ⲙ̅ⲡⲉⲕⲟϩⲉ. <span style="color:#b00e23">(ⲃ̅)</span>
  ⲁⲣⲓⲡⲙⲉⲉⲩⲉ ⲛ̅ⲧⲉⲕⲥⲩⲛⲁⲅⲱⲅⲏ ⲛ̅ⲧⲁⲕϫⲡⲟⲥ ⲛⲁⲕ ϫⲓⲛ ⲛ̅ϣⲟⲣⲡ̅. ⲁⲕⲥⲱⲧⲉ ⲙ̅ⲡϭⲉⲣⲱⲃ
  ⲛ̅ⲧⲉⲕⲕⲗⲏⲣⲟⲛⲟⲙⲓⲁ. ⲡⲉⲓⲧⲟⲟⲩ ⲛ̅ⲥⲓⲱⲛ ⲛ̅ⲧⲁⲕⲟⲩⲱϩ ϩⲣⲁⲓ ⲛ̅ϩⲏⲧϥ̅. <span style=
  "color:#b00e23">(ⲅ̅)</span> ϥⲓ ⲛ̅ⲛⲉⲕϭⲓϫ ⲉϩⲣⲁⲓ ⲉϫⲛ̅ ⲛⲉⲩⲙⲛ̅ⲧϫⲁⲥⲓϩⲏⲧ ϣⲁⲃⲟⲗ ⲛⲉⲛⲧⲁ
  ⲡϫⲁϫⲉ ⲡⲟⲛⲏⲣⲉⲩⲉ ⲙ̅ⲙⲟⲟⲩ ϩⲛ̅ ⲛⲉⲕⲡⲉⲧⲟⲩⲁⲁⲃ. <span style=
  "color:#b00e23">(ⲇ̅)</span> ⲉⲁⲩϣⲟⲩϣⲟⲩ ⲙ̅ⲙⲟⲟⲩ ⲛ̅ϭⲓ ⲛⲉⲧⲙⲟⲥⲧⲉ ⲙ̅ⲙⲟⲕ ⲛ̅ⲧⲙⲏⲧⲉ
  ⲙ̅ⲡⲉⲕϣⲁ. ⲁⲩⲕⲁ ⲛⲉⲩⲙⲁⲉⲓⲛ ⲙ̅ⲙⲁⲉⲓⲛ ⲁⲩⲱ ⲙ̅ⲡⲟⲩⲉⲓⲙⲉ. <span style=
  "color:#b00e23">(ⲉ̅)</span> ⲕⲛⲁⲧⲁⲕⲟ ⲛ̅ⲧⲉⲩϩⲓⲏ ⲛⲉⲓ ⲉϩⲟⲩⲛ ⲙ̅ⲡⲉⲩⲉⲧⲡⲉ. ⲁⲩϣⲱⲱⲧ
  ⲛ̅ⲛⲉⲥⲣⲟ ϩⲛ̅ ϩⲉⲛⲕⲉⲗⲉⲃⲓⲛ ⲛ̅ⲑⲉ ⲛ̅ϩⲉⲛϣⲏⲛ ϩⲛ̅ ⲧⲥⲱϣⲉ. <span style=
  "color:#b00e23">(ⲋ̅)</span> ⲁⲩⲧⲁⲩⲟⲥ ⲉϩⲣⲁⲓ ϩⲛ̅ ⲟⲩⲕⲉⲗⲉⲃⲓⲛ ⲙⲛ̅ ⲟⲩⲥⲟⲧⲃⲉϥ ϩⲓ
  ⲟⲩⲥⲟⲡ. <span style="color:#b00e23">(ⲍ̅)</span> ⲁⲩⲣⲱⲕϩ̅ ⲙ̅ⲡⲉⲕⲡⲉⲧⲟⲩⲁⲁⲃ ϩⲛ̅
  ⲟⲩⲕⲱϩⲧ̅. ⲁⲩⲧⲁⲩⲟ ⲉⲡⲉⲥⲏⲧ ⲙ̅ⲡⲙⲁⲛ̅ϣⲱⲡⲉ ⲙ̅ⲡⲉⲕⲣⲁⲛ. <span style=
  "color:#b00e23">(ⲏ̅)</span> ⲁ ⲧⲉⲩⲥⲩⲅⲅⲉⲛⲓⲁ ϩⲓ ⲟⲩⲥⲟⲡ ϫⲟⲟⲥ ϩⲙ̅ ⲡⲉⲩϩⲏⲧ ϫⲉ
  ⲁⲙⲏⲉⲓⲧⲛ̅ ⲛ̅ⲧⲛ̅ϥⲓ ⲛ̅ⲛ̅ϣⲁ ⲙ̅ⲡⲛⲟⲩⲧⲉ ϩⲓϫⲙ̅ ⲡⲕⲁϩ. <span style=
  "color:#b00e23">(ⲑ̅)</span> ⲙ̅ⲡⲛ̅ⲛⲁⲩ ⲉⲛⲉⲩⲙⲁⲉⲓⲛ ⲙⲛ̅ ⲡⲣⲟⲫⲏⲧⲏⲥ ⲁⲩⲱ ϭⲉ ϥⲛⲁⲥⲟⲩⲱⲛ
  ⲛⲁⲛ. <span style="color:#b00e23">(ⲓ̅)</span> ϣⲁⲧⲛⲁⲩ ⲡⲛⲟⲩⲧⲉ ⲡϫⲁϫⲉ ⲛⲟϭⲛⲉϭ.
  ϥϯⲛⲟⲩϭⲥ̅ ⲙ̅ⲡⲉⲕⲣⲁⲛ ⲛ̅ϭⲓ ⲡⲉⲧϯ ⲟⲩⲃⲏⲕ ϣⲁⲃⲟⲗ. <span style=
  "color:#b00e23">(ⲓ̅ⲁ̅)</span> ⲉⲧⲃⲉ ⲟⲩ ⲁⲕⲕⲧⲉ ⲧⲉⲕϭⲓϫ ϣⲁⲃⲟⲗ. ⲁⲩⲱ ⲧⲉⲕⲟⲩⲛⲁⲙ
  ⲛ̅ⲧⲙⲏⲧⲉ ⲛⲕ̅ⲟⲩⲟⲩⲛⲕ̅. <span style="color:#b00e23">(ⲓ̅ⲃ̅)</span> ⲡⲛ̅ⲛⲟⲩⲧⲉ ⲡⲉ
  ⲡⲛ̅ⲣ̅ⲣⲟ ϫⲓⲛ ⲉⲛⲉϩ. ⲁϥⲣ̅ϩⲱⲃ ⲉⲡⲉϥⲟⲩϫⲁⲓ ϩⲛ̅ ⲧⲙⲏⲧⲉ ⲙ̅ⲡⲕⲁϩ. <span style=
  "color:#b00e23">(ⲓ̅ⲅ̅)</span> ⲛ̅ⲧⲟⲕ ⲁⲕⲧⲁϫⲣⲉ ⲑⲁⲗⲁⲥⲥⲁ ϩⲛ̅ ⲧⲉⲕϭⲟⲙ. ⲛ̅ⲧⲟⲕ
  ⲁⲕⲟⲩⲉϣϥ̅ ⲧⲁⲡⲉ ⲛ̅ⲛⲉⲇⲣⲁⲕⲟⲛ ϩⲓϫⲙ̅ ⲡⲙⲟⲟⲩ. <span style=
  "color:#b00e23">(ⲓ̅ⲇ̅)</span> ⲛ̅ⲧⲟⲕ ⲁⲕⲗⲉϫ ⲛⲁⲡⲏⲩⲉ ⲙ̅ⲡⲉⲇⲣⲁⲕⲱⲛ. ⲁⲕϯ ⲙ̅ⲙⲟϥ ⲛ̅ϩⲣⲉ
  ⲛ̅ⲛ̅ⲗⲁⲟⲥ ⲛ̅ⲛⲉϭⲟⲟϣ. <span style="color:#b00e23">(ⲓ̅ⲉ̅)</span> ⲛ̅ⲧⲟⲕ ⲡⲉⲛⲧⲁⲕⲡⲉϩ
  ⲙ̅ⲡⲏⲅⲏ ⲙⲛ̅ ⲙ̅ⲙⲟⲩⲛⲥⲱⲣⲙ̅. ⲛ̅ⲧⲟⲕ ⲉⲛⲧⲁⲕⲧⲣⲉ ⲛ̅ⲓⲉⲣⲱⲟⲩ ⲉⲧⲧⲁϫⲣⲏⲩ ϣⲟⲟⲩⲉ. <span style=
  "color:#b00e23">(ⲓ̅ⲋ̅)</span> ⲡⲱⲕ ⲡⲉ ⲡⲉϩⲟⲟⲩ ⲁⲩⲱ ⲧⲱⲕ ⲧⲉ ⲧⲉⲩϣⲏ ⲛ̅ⲧⲟⲕ
  ⲡⲉⲛⲧⲁⲕⲥⲃ̅ⲧⲉ ⲡⲟⲩⲉⲓⲛ ⲙⲛ̅ ⲡⲣⲏ. <span style="color:#b00e23">(ⲓ̅ⲍ̅)</span> ⲛ̅ⲧⲟⲕ
  ⲡⲉⲛⲧⲁⲕⲥⲃ̅ⲧⲉ ⲛ̅ⲧⲟϣ ⲧⲏⲣⲟⲩ ⲙ̅ⲡⲕⲁϩ. ⲡϣⲱⲙ ⲙⲛ̅ ⲡⲉⲁⲣ ⲛ̅ⲧⲟⲕ ⲡⲉⲧⲁⲕⲡⲗⲁⲥⲥⲉ ⲙ̅ⲙⲟⲟⲩ
  <span style="color:#b00e23">(ⲓ̅ⲏ̅)</span> ⲁⲣⲓ̈ⲡⲙⲉⲉⲩⲉ ⲙ̅ⲡⲉⲓⲥⲱⲛⲧ̅ ⲛ̅ⲧⲁⲕ. ⲡϫⲁϫⲉ
  ⲁϥⲛⲟϭⲛⲉϭ ⲙ̅ⲡϫⲟⲓ̈ⲥ. ⲟⲩⲗⲁⲟⲥ ⲛ̅ⲁⲑⲏⲧ ⲁϥϯⲛⲟⲩϭⲥ̅ ⲙ̅ⲡⲉϥⲣⲁⲛ. <span style=
  "color:#b00e23">(ⲓ̅ⲑ̅)</span> ⲟⲩⲯⲩⲭⲏ ⲉⲥⲟⲩⲱⲛϩ̅ ⲛⲁⲕ ⲉⲃⲟⲗ ⲙ̅ⲡⲣ̅ⲧⲁⲁⲥ ⲛ̅ⲛⲉⲑⲏⲣⲓⲟⲛ.
  ⲙ̅ⲡⲣ̅ⲣ̅ⲡⲱⲃϣ ⲛ̅ⲛⲉⲯⲩⲭⲏ ⲛ̅ⲛ̅ϩⲏⲕⲉ ϣⲁⲃⲟⲗ. <span style="color:#b00e23">(ⲕ̅)</span>
  ϭⲱϣⲧ̅ ⲉϩⲣⲁⲓ ⲉϫⲛ̅ ⲧⲉⲕⲇⲓⲁⲑⲏⲕⲏ. ϫⲉ ⲁⲩⲙⲟⲩϩ ⲛ̅ⲁⲛⲟⲙⲓⲁ ⲛ̅ϭⲓ ⲛ̅ⲏⲓ ⲛ̅ⲛⲉⲧϫⲟⲟⲣⲉ ⲉⲃⲟⲗ
  ⲛ̅ⲧⲉ ⲡⲕⲁϩ. <span style="color:#b00e23">(ⲕ̅ⲁ̅)</span> ⲙ̅ⲡⲣ̅ⲧⲣⲉ ⲡⲉⲧⲑⲃ̅ⲃⲓⲏⲩ
  ⲕⲟⲧϥ̅ ⲉⲃⲟⲗ ⲉϥϫⲓϣⲓⲡⲉ. ⲡϩⲏⲕⲉ ⲙⲛ̅ ⲡⲉⲃⲓⲏⲛ ⲛⲁⲥⲙⲟⲩ ⲉⲡⲉⲕⲣⲁⲛ. <span style=
  "color:#b00e23">(ⲕ̅ⲃ̅)</span> ⲧⲱⲟⲩⲛⲅ̅ ⲡⲛⲟⲩⲧⲉ ⲛⲅ̅ϯϩⲁⲡ ⲉⲡⲁϩⲁⲡ. ⲁⲣⲓⲡⲙⲉⲉⲩⲉ
  ⲛ̅ⲛⲉⲕⲛⲟϭⲛⲉϭ ⲉⲧⲉⲣⲉ ⲡⲁⲑⲏⲧ ⲉⲓⲣⲉ ⲙ̅ⲙⲟⲟⲩ ⲙ̅ⲡⲉϩⲟⲟⲩ ⲧⲏⲣϥ̅. <span style=
  "color:#b00e23">(ⲕ̅ⲅ̅)</span> ⲙ̅ⲡⲣ̅ⲣ̅ⲡⲱⲃϣ̅ ⲙ̅ⲡⲉϩⲣⲟⲟⲩ ⲛ̅ⲛⲉⲕϩⲙ̅ϩⲁⲗ.
  ⲧⲙⲛ̅ⲧϫⲁⲥⲓϩⲏⲧ ⲛ̅ⲛⲉⲧⲙⲟⲥⲧⲉ ⲙ̅ⲙⲟⲕ ⲁⲥⲉⲓ ⲉϩⲣⲁⲓ ϣⲁⲣⲟⲕ ⲛ̅ⲟⲩⲟⲉⲓϣ ⲛⲓⲙ:
  <h3 id="psalms74">74</h3>ⲟ̅ⲇ̅. ⲉⲡϫⲱⲕ ⲉⲃⲟⲗ ⲙ̅ⲡⲣ̅ⲧⲁⲕⲟ ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲛ̅ⲁⲥⲁⲫ
  <span style="color:#b00e23">(ⲁ̅)</span> ⲡⲛⲟⲩⲧⲉ ⲧⲛ̅ⲛⲁⲟⲩⲱⲛϩ̅ ⲛⲁⲕ ⲉⲃⲟⲗ
  ⲧⲛ̅ⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲛ̅ⲧⲛ̅ⲉⲡⲓⲕⲁⲗⲉⲓ ⲙ̅ⲡⲉⲕⲣⲁⲛ. <span style=
  "color:#b00e23">(ⲃ̅)</span> ϯⲛⲁϫⲱ ⲛ̅ⲛⲉⲕϣⲡⲏⲣⲉ ⲉⲓϣⲁⲛϭⲙ̅ ⲡⲟⲩⲟⲉⲓϣ ⲡϫⲟⲓ̈ⲥ ⲁⲛⲟⲕ
  ϯⲛⲁⲕⲣⲓⲛⲉ ⲙ̅ⲡⲥⲟⲟⲩⲧⲛ̅ <span style="color:#b00e23">(ⲅ̅)</span> ⲁ ⲡⲕⲁϩ ⲃⲱⲗ ⲉⲃⲟⲗ
  ⲙⲛ̅ ⲛⲉⲧⲟⲩⲏϩ ⲧⲏⲣⲟⲩ ϩⲓϫⲱϥ. ⲁⲛⲟⲕ ⲁⲓⲧⲁϫⲣⲉ ⲛⲉϥⲥⲧⲩⲗⲟⲥ. ⲇⲓⲁⲯⲁⲗⲙⲁ. <span style=
  "color:#b00e23">(ⲇ̅)</span> ⲁⲓϫⲟⲟⲥ ⲛ̅ⲙ̅ⲡⲁⲣⲁⲛⲟⲙⲟⲥ ϫⲉ ⲙ̅ⲡⲣ̅ⲡⲁⲣⲁⲛⲟⲙⲉⲓ. ⲁⲩⲱ
  ⲛ̅ⲣⲉϥⲣⲛⲟⲃⲉ ϫⲉ ⲙ̅ⲡⲣ̅ϫⲓⲥⲉ ⲙ̅ⲡⲉⲧⲛ̅ⲧⲁⲡ. <span style="color:#b00e23">(ⲉ̅)</span>
  ⲙ̅ⲡⲣ̅ϫⲓⲥⲉ ⲙ̅ⲡⲉⲧⲛ̅ⲧⲁⲡ ⲉϩⲣⲁⲓ ⲉⲧⲡⲉ. ⲙ̅ⲡⲣ̅ϣⲁϫⲉ ⲉⲡⲛⲟⲩⲧⲉ ϩⲛ̅ ⲟⲩϫⲓⲛ̅ϭⲟⲛⲥ̅.
  <span style="color:#b00e23">(ⲋ̅)</span> ϫⲉ ⲛϥ̅ⲥⲟϣϥ̅ ⲁⲛ ϩⲓ ⲡⲉⲙⲛ̅ⲧ ⲟⲩⲇⲉ ⲉⲃⲟⲗ
  ϩⲛ̅ ⲛ̅ⲧⲟⲟⲩ ⲛ̅ϫⲁⲓⲉ. <span style="color:#b00e23">(ⲍ̅)</span> ϫⲉ ⲟⲩⲕⲣⲓⲧⲏⲥ ⲡⲉ
  ⲡⲛⲟⲩⲧⲉ. ϣⲁϥⲑⲃ̅ⲃⲓⲉ ⲡⲁⲓ ⲛϥ̅ϫⲉⲥⲧ̅ ⲡⲁⲓ <span style="color:#b00e23">(ⲏ̅)</span> ϫⲉ
  ⲟⲩⲛ̅ ⲟⲩϫⲱ ϩⲛ̅ ⲧϭⲓϫ ⲙ̅ⲡϫⲟⲉⲓⲥ ⲛ̅ⲏⲣⲡ ⲛ̅ⲁⲕⲣⲁⲧⲟⲛ ⲉϥⲙⲉϩ ⲉⲃⲟⲗ ϩⲛ̅ ⲣⲱϥ. ϣⲁϥⲡⲱϩⲧ̅ ⲉⲃⲟⲗ
  ϩⲙ̅ ⲡⲁⲓ ⲉⲡⲁⲓ ϣⲁⲧⲙ̅ ⲡⲉϥⲥⲟⲣⲙ̅ ⲉⲙⲡϥ̅ⲡⲱⲛ ⲉⲃⲟⲗ ⲥⲉⲛⲁⲥⲱ ⲛ̅ϭⲓ ⲛ̅ⲣⲉϥⲣ̅ⲛⲟⲃⲉ ⲧⲏⲣⲟⲩ
  ⲙ̅ⲡⲕⲁϩ. <span style="color:#b00e23">(ⲑ̅)</span> ⲁⲛⲟⲕ ⲇⲉ ϯⲛⲁⲧⲉⲗⲏⲗ ϣⲁ ⲉⲛⲉϩ.
  ϯⲛⲁⲯⲁⲗⲗⲉⲓ ⲉⲡⲛⲟⲩⲧⲉ ⲛ̅ⲓⲁⲕⲱⲃ. ⲁⲛⲟⲕ ϯⲛⲁϫⲟⲟⲩ ϣⲁ ⲉⲛⲉϩ. ϯⲛⲁⲕⲱⲗϫ̅ ⲛ̅ⲛ̅ⲧⲁⲡ ⲧⲏⲣⲟⲩ
  ⲛ̅ⲛ̅ⲣⲉϥⲣ̅ⲛⲟⲃⲉ. ⲛ̅ⲧⲁⲡ ⲇⲉ ⲙ̅ⲡⲇⲓⲕⲁⲓⲟⲥ ⲛⲁϫⲓⲥⲉ:
  <h3 id="psalms75">75</h3>ⲟ̅ⲉ̅. ⲉⲡϫⲱⲕ ⲉⲃⲟⲗ ϩⲙ̅ ⲡⲉⲥⲙⲟⲩ ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲛ̅ⲁⲥⲁⲫ.
  <span style="color:#b00e23">(ⲁ̅)</span> ⲡⲛⲟⲩⲧⲉ ⲟⲩⲟⲛϩ̅ ⲉⲃⲟⲗ ϩⲛ̅ ϯⲟⲩⲇⲁⲓⲁ. ⲟⲩⲛⲟϭ
  ⲡⲉ ⲡⲉϥⲣⲁⲛ ϩⲙ̅ ⲡⲓⲏ̅ⲗ̅. <span style="color:#b00e23">(ⲃ̅)</span> ⲁⲩⲱ ⲁ
  ⲡⲉϥⲙⲁⲛ̅ϣⲱⲡⲉ ϩⲛ̅ ⲟⲩⲉⲓⲣⲏⲛⲏ. ⲁⲩⲱ ⲡⲉϥⲙⲁⲛ̅ⲟⲩⲱϩ ϩⲛ̅ ⲥⲓⲱⲛ. <span style=
  "color:#b00e23">(ⲅ̅)</span> ϫⲉ ⲛ̅ⲧⲁϥⲟⲩϣϥ ⲙ̅ⲙⲁⲩ ⲙ̅ⲡⲧⲁϫⲣⲟ ⲛ̅ⲙ̅ⲡⲓⲧⲉ. ⲟⲩϩⲟⲡⲗⲟⲛ
  ⲙⲛ̅ ⲟⲩⲥⲏϥⲉ ⲙⲛ̅ ⲟⲩⲡⲟⲗⲉⲙⲟⲥ. <span style="color:#b00e23">(ⲇ̅)</span> ⲕⲣⲟⲩⲟⲉⲓⲛ
  ⲛ̅ⲧⲟⲕ ϩⲛ̅ ⲟⲩϣⲡⲏⲣⲉ. ⲇⲓⲁⲯⲁⲗⲙⲁ. <span style="color:#b00e23">(ⲉ̅)</span>
  ⲁⲩϣⲧⲟⲣⲧⲣ̅ ⲛ̅ϭⲓ ⲛ̅ⲁⲑⲏⲧ ⲧⲏⲣⲟⲩ ϩⲙ̅ ⲡⲉⲩϩⲏⲧ ⲉⲃⲟⲗ ϩⲛ̅ ⲛ̅ⲧⲟⲟⲩ ⲛ̅ϣⲁ ⲉⲛⲉϩ. ⲁⲩⲱⲃϣ̅ ϩⲙ̅
  ⲡⲉⲩⲱⲃϣ̅. ⲙ̅ⲡⲟⲩϭⲛ ⲗⲁⲁⲩ ϩⲛ̅ ⲛⲉⲩϭⲓϫ ⲛ̅ϭⲓ ⲛ̅ⲣⲱⲙⲉ ⲧⲏⲣⲟⲩ ⲛ̅ⲧⲙⲛ̅ⲧⲣⲙ̅ⲙⲁⲟ.
  <span style="color:#b00e23">(ⲋ̅)</span> ⲉⲃⲟⲗ ϩⲛ̅ ⲧⲉⲕⲉⲡⲓⲧⲓⲙⲓⲁ ⲡⲛⲟⲩⲧⲉ ⲛ̅ⲓⲁⲕⲱⲃ.
  ⲁⲩϫⲓⲣⲉⲕⲣⲓⲕⲉ ⲧⲏⲣⲟⲩ ⲛ̅ϭⲓ ⲛⲉⲧⲧⲁⲗⲉ ⲉϩⲣⲁⲓ ⲉϫⲛ̅ ⲛⲉϩⲧⲱⲱⲣ. <span style=
  "color:#b00e23">(ⲍ̅)</span> ⲛ̅ⲧⲕ̅ ⲟⲩϩⲟⲧⲉ ⲛⲓⲙ ⲡⲉⲧⲛⲁϣ̅ⲁϩⲉⲣⲁⲧϥ̅ ⲟⲩⲃⲏⲕ. ⲧⲉⲕⲟⲣⲅⲏ
  ϣⲟⲟⲡ ϫⲓⲛ ⲉⲛⲉϩ. <span style="color:#b00e23">(ⲏ̅)</span> ⲛ̅ⲧⲟⲕ ⲡϫⲟⲉⲓⲥ
  ⲁⲕⲧⲣⲉⲩⲥⲱⲧⲙ̅ ⲉⲩϩⲁⲡ ⲉⲃⲟⲗ ϩⲛ̅ ⲧⲡⲉ. ⲡⲕⲁϩ ⲁϥⲣ̅ϩⲟⲧⲉ ⲁϥϭⲱ. <span style=
  "color:#b00e23">(ⲑ̅)</span> ϩⲙ̅ ⲡⲧⲣⲉ ⲡⲛⲟⲩⲧⲉ ⲧⲱⲟⲩⲛ ϩⲛ̅ ⲟⲩϩⲁⲡ. ⲉⲛⲉϩⲙ̅ ⲛ̅ⲣⲙ̅ⲣⲁϣ
  ⲧⲏⲣⲟⲩ ⲙ̅ⲡⲕⲁϩ. ⲇⲓⲁⲯⲁⲗⲙⲁ. <span style="color:#b00e23">(ⲓ̅)</span> ϫⲉ ⲡⲙⲉⲉⲩⲉ
  ⲛ̅ⲛ̅ⲣⲱⲙⲉ ⲛⲁⲟⲩⲱⲛϩ̅ ⲛⲁⲕ ⲉⲃⲟⲗ. ⲁⲩⲱ ⲡϣⲱϫⲡ̅ ⲙ̅ⲡⲙⲉⲉⲩⲉ ⲛⲁⲣ̅ϣⲁ ⲛⲁⲕ. <span style=
  "color:#b00e23">(ⲓ̅ⲁ̅)</span> ⲉⲣⲏⲧ ⲛ̅ⲧⲉⲧⲛ̅ⲧⲁⲁⲩ ⲙ̅ⲡϫⲟⲓ̈ⲥ ⲡⲉⲛⲛⲟⲩⲧⲉ. ⲟⲩⲟⲛ ⲛⲓⲙ
  ⲉⲧⲙ̅ⲡⲉϥⲕⲱⲧⲉ ⲛⲁⲛ ⲇⲱⲣⲟⲛ ⲛⲁϥ <span style="color:#b00e23">(ⲓ̅ⲃ̅)</span> ⲡⲉⲧϯϩⲟⲧⲉ
  ⲁⲩⲱ ⲉⲧϥⲓ ⲙ̅ⲡⲉⲡⲛ̅ⲁ̅ ⲛ̅ⲛ̅ⲁⲣⲭⲱⲛ. ⲡⲉⲧϯϩⲟⲧⲉ ⲛ̅ⲛⲁϩⲣⲛ̅ ⲛⲉⲣ̅ⲣⲱⲟⲩ ⲧⲏⲣⲟⲩ ⲙ̅ⲡⲕⲁϩ:
  <h3 id="psalms76">76</h3>ⲟ̅ⲋ̅. ⲉⲡϫⲱⲕ ⲉⲃⲟⲗ ϩⲁ ⲓⲇⲓⲑⲟⲩⲛ ⲡⲉⲯⲁⲗⲙⲟⲥ <span style=
  "color:#b00e23">(ⲁ̅)</span> ⲁⲓϫⲓϣⲕⲁⲕ ⲉϩⲣⲁⲓ ϩⲛ̅ ⲧⲁⲥⲙⲏ ⲉⲡϫⲟⲉⲓⲥ. ϩⲛ̅ ⲧⲁⲥⲙⲏ
  ⲉⲡⲛⲟⲩⲧⲉ ⲁⲩⲱ ⲁϥϯϩⲧⲏϥ ⲉⲣⲟⲓ. <span style="color:#b00e23">(ⲃ̅)</span> ⲁⲓϣⲓⲛⲉ ⲛ̅ⲥⲁ
  ⲡϫⲟⲉⲓⲥ ⲙ̅ⲡⲉϩⲟⲟⲩ ⲛ̅ⲧⲁⲑⲗⲓⲯⲓⲥ ϩⲛ̅ ⲛⲁϭⲓϫ ⲛ̅ⲧⲉⲩϣⲏ ⲙ̅ⲡⲉⲕⲙ̅ⲧⲟ ⲉⲃⲟⲗ ⲁⲩⲱ ⲙ̅ⲡⲟⲩⲣ̅ϩⲁⲗ
  ⲙ̅ⲙⲟⲓ. ⲧⲁⲯⲩⲭⲏ ⲙ̅ⲡⲥⲟⲩⲉϣ ⲥⲗ̅ⲥⲱⲗⲥ̅. <span style="color:#b00e23">(ⲅ̅)</span>
  ⲁⲓⲣ̅ⲡⲙⲉⲉⲩⲉ ⲙ̅ⲡⲛⲟⲩⲧⲉ ⲁⲓⲉⲩⲫⲣⲁⲛⲉ ⲁⲓϫⲓ ϩⲣⲁⲓ ⲁϥⲣ̅ϩⲏⲧ ϣⲏⲙ ⲛ̅ϭⲓ ⲡⲁⲡⲛ̅ⲁ̅.
  <span style="color:#b00e23">(ⲇ̅)</span> ⲁ ⲛⲁⲃⲁⲗ ⲣ̅ⲑⲉ ⲏ ⲛ̅ⲛⲟⲩⲣ̅ϣⲉ ⲁⲓϣⲧⲟⲣⲧⲣ̅
  ⲙ̅ⲡⲓϣⲁϫⲉ. <span style="color:#b00e23">(ⲉ̅)</span> ⲁⲓⲙⲉⲉⲩⲉ ⲉⲛⲉϩⲟⲟⲩ ⲛ̅ϣⲟⲣⲡ̅.
  ⲁⲓⲣ̅ⲡⲙⲉⲉⲩⲉ ⲛ̅ⲛ̅ⲣⲙ̅ⲡⲟⲟⲩⲉ ⲛ̅ϣⲁ ⲉⲛⲉϩ ⲁⲓⲙⲉⲗⲉⲧⲁ ⲙ̅ⲙⲟⲟⲩ. <span style=
  "color:#b00e23">(ⲋ̅)</span> ⲁⲓϫⲓ ϩⲣⲁⲓ ⲙⲛ̅ ⲡⲁϩⲏⲧ ⲛ̅ⲧⲉⲩϣⲏ. ⲁⲩⲱ ⲁⲓϣⲧⲟⲣⲧⲣ̅ ϩⲙ̅
  ⲡⲁⲡⲛ̅ⲁ̅. <span style="color:#b00e23">(ⲍ̅)</span> ⲙⲏ ⲉⲣⲉ ⲡϫⲟⲉⲓⲥ ⲛⲁⲕⲁⲁⲛ ⲛ̅ⲥⲱϥ
  ϣⲁ ⲉⲛⲉϩ ⲁⲩⲱ ⲛϥ̅ⲧⲙ̅ⲧⲱⲧ ϭⲉ ⲛ̅ϩⲏⲧ ⲛⲙ̅ⲙⲁⲛ. <span style=
  "color:#b00e23">(ⲏ̅)</span> ⲏ ⲉϥⲛⲁϭⲱϫⲃ̅ ⲙ̅ⲡⲉϥⲛⲁ ϣⲁⲃⲟⲗ ϫⲓⲛ ⲟⲩϫⲱⲙ ϣⲁ ⲟⲩϫⲱⲙ. ⲏ
  ⲉⲣⲉ ⲡⲛⲟⲩⲧⲉ ⲛⲁⲣ̅ⲡⲱⲃϣ̅ ⲛ̅ϣⲛ̅ϩⲧⲏϥ <span style="color:#b00e23">(ⲑ̅)</span> ⲏ
  ⲉϥⲛⲁⲁⲙⲁϩⲧⲉ ⲛ̅ⲛⲉϥⲙⲛ̅ⲧϣⲁⲛϩⲧⲏϥ ϩⲛ̅ ⲧⲉϥⲟⲣⲅⲏ. ⲇⲓⲁⲯⲁⲗⲙⲁ. <span style=
  "color:#b00e23">(ⲓ̅)</span> ⲁⲩⲱ ⲡⲉϫⲁⲓ ϫⲉ ⲧⲉⲛⲟⲩ ⲁⲓⲁⲣⲭⲉⲓ ⲡⲁⲓ ⲡⲉ ⲡϣⲓⲃⲉ ⲛ̅ⲧⲟⲩⲛⲁⲙ
  ⲙ̅ⲡⲉⲧϫⲟⲥⲉ. <span style="color:#b00e23">(ⲓ̅ⲁ̅)</span> ⲁⲓⲣ̅ⲡⲙⲉⲉⲩⲉ ⲛ̅ⲛⲉϩⲃⲏⲩⲉ
  ⲙ̅ⲡϫⲟⲉⲓⲥ ϫⲉ ϯⲛⲁⲣ̅ⲡⲙⲉⲉⲩⲉ ⲛ̅ⲛⲉⲕϣⲡⲏⲣⲉ ϫⲓⲛ ⲛ̅ϣⲟⲣⲡ̅. <span style=
  "color:#b00e23">(ⲓ̅ⲃ̅)</span> ⲧⲁⲙⲉⲗⲉⲧⲁ ⲛ̅ⲛⲉⲕϩⲃⲏⲩⲉ ⲧⲏⲣⲟⲩ. ⲧⲁϫⲓ ϩⲣⲁⲓ ϩⲛ̅
  ⲛⲉⲕⲙⲉⲉⲩⲉ <span style="color:#b00e23">(ⲓ̅ⲅ̅)</span> ⲉⲣⲉ ⲧⲉⲕϩⲓⲏ ⲛ̅ⲉⲓ ⲉⲃⲟⲗ
  ⲡⲛⲟⲩⲧⲉ ϩⲙ̅ ⲡⲉⲧⲟⲩⲁⲁⲃ. ⲛⲓⲙ ⲡⲉ ⲡⲛⲟϭ ⲛ̅ⲛⲟⲩⲧⲉ ⲛ̅ⲑⲉ ⲙ̅ⲡⲉⲛⲛⲟⲩⲧⲉ. <span style=
  "color:#b00e23">(ⲓ̅ⲇ̅)</span> ⲛ̅ⲧⲟⲕ ⲡⲉ ⲡⲛⲟⲩⲧⲉ ⲉⲧⲉⲓⲣⲉ ⲛ̅ⲛⲓϣⲡⲏⲣⲉ ⲙⲁⲩⲁⲁϥ.
  ⲁⲕⲟⲩⲉⲛϩ̅ ⲧⲉⲕϭⲟⲙ ⲉⲃⲟⲗ ϩⲛ̅ ⲛⲓⲗⲁⲟⲥ. <span style="color:#b00e23">(ⲓ̅ⲉ̅)</span>
  ⲁⲕⲥⲱⲧⲉ ⲙ̅ⲡⲉⲕⲗⲁⲟⲥ ϩⲙ̅ ⲡⲉⲕϭⲃⲟⲓ ⲛ̅ϣⲏⲣⲉ ⲛ̅ⲓⲁⲕⲱⲃ ⲙⲛ̅ ⲓⲱⲥⲏⲫ ⲇⲓⲁⲯⲁⲗⲙⲁ. <span style=
  "color:#b00e23">(ⲓ̅ⲋ̅)</span> ⲁ ϩⲉⲛⲙⲟⲟⲩ ⲛⲁⲩ ⲉⲣⲟⲕ ⲡⲛⲟⲩⲧⲉ ⲁ ϩⲉⲛⲙⲟⲟⲩ ⲛⲁⲩ ⲉⲣⲟⲕ
  ⲁⲩⲣ̅ϩⲟⲧⲉ. ⲁⲩϣⲧⲟⲣⲧⲣ̅ ⲛ̅ϭⲓ ⲛ̅ⲛⲟⲩⲛ ϩⲙ̅ ⲡⲁϣⲁⲓ ⲙ̅ⲡⲉϩⲣⲟⲟⲩ ⲛ̅ⲙ̅ⲙⲟⲟⲩ. <span style=
  "color:#b00e23">(ⲓ̅ⲍ̅)</span> ⲁ ⲛⲉⲕⲗⲟⲟⲗⲉ ϯ ⲛ̅ⲧⲉⲩⲥⲙⲏ ⲕⲁⲓ ⲅⲁⲣ ⲛⲉⲕⲥⲟⲧⲉ ⲛⲁⲙⲟⲟϣⲉ.
  <span style="color:#b00e23">(ⲓ̅ⲏ̅)</span> ⲡⲉϩⲣⲟⲟⲩ ⲛ̅ⲛⲉⲕϩⲣⲟⲩⲃ̅ⲃⲁⲓ ϩⲙ̅
  ⲡⲉⲧⲣⲟⲭⲟⲥ. ⲁ ⲛⲉⲕⲉⲃⲣⲏϭⲉ ⲣ̅ⲟⲩⲟⲉⲓⲛ ⲉⲧⲟⲓⲕⲟⲩⲙⲉⲛⲏ. ⲁ ⲡⲕⲁϩ ⲕⲓⲙ ⲁⲩⲱ ⲁϥⲥⲧⲱⲧ.
  <span style="color:#b00e23">(ⲓ̅ⲑ̅)</span> ⲉⲣⲉ ⲧⲉⲕϩⲓⲏ ϩⲛ̅ ⲑⲁⲗⲁⲥⲥⲁ. ⲁⲩⲱ
  ⲛⲉⲕⲙⲁⲙ̅ⲙⲟⲟϣⲉ ϩⲛ̅ ϩⲉⲛⲙⲟⲟⲩ ⲉⲛⲁϣⲱⲟⲩ. ⲁⲩⲱ ⲛ̅ⲥⲉⲛⲁⲥⲟⲩⲛ̅ ⲛⲉⲕⲧⲁϭⲥⲉ ⲁⲛ. <span style=
  "color:#b00e23">(ⲕ̅)</span> ⲁⲕϫⲓⲙⲟⲉⲓⲧ ϩⲏⲧϥ̅ ⲙ̅ⲡⲉⲕⲗⲁⲟⲥ ⲛ̅ⲑⲉ ⲛ̅ϩⲉⲛⲉⲥⲟⲟⲩ. ϩⲛ̅
  ⲧϭⲓϫ ⲙ̅ⲙⲱⲩ̈ⲥⲏⲥ ⲙⲛ̅ ⲁⲁⲣⲱⲛ:
  <h3 id="psalms77">77</h3>ⲟ̅ⲍ̅. ⲡⲉⲯⲁⲗⲙⲟⲥ ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ⲁⲥⲁⲫ. <span style=
  "color:#b00e23">(ⲁ̅)</span> ϯϩⲧⲏⲧⲛ̅ ⲡⲁⲗⲁⲟⲥ ⲉⲡⲁⲛⲟⲙⲟⲥ. ⲣⲉⲕⲧ̅ ⲡⲉⲧⲛ̅ⲙⲁⲁϫⲉ ⲉⲡϣⲁϫⲉ
  ⲛ̅ⲧⲁⲧⲁⲡⲣⲟ. <span style="color:#b00e23">(ⲃ̅)</span> ϯⲛⲁⲟⲩⲱⲛ ⲛ̅ⲣⲱⲓ ϩⲛ̅
  ϩⲉⲛⲡⲁⲣⲁⲃⲟⲗⲏ. ϯⲛⲁϫⲱ ⲛ̅ϩⲉⲛⲡⲣⲟⲃⲗⲏⲙⲁ ϫⲓⲛ ⲛ̅ϣⲟⲣⲡ̅. <span style=
  "color:#b00e23">(ⲅ̅)</span> ⲛⲉⲛⲧⲁⲛⲥⲟⲧⲙⲟⲩ ⲁⲩⲱ ⲁⲛⲉⲓⲙⲉ ⲉⲣⲟⲟⲩ. ⲡⲉⲛⲧⲁ ⲛⲉⲛⲉⲓⲟⲧⲉ
  ϫⲟⲟⲩ ⲉⲣⲟⲛ <span style="color:#b00e23">(ⲇ̅)</span> ⲙ̅ⲡⲟⲩϩⲱⲡ ⲉⲛⲉⲩϣⲏⲣⲉ ⲉⲕⲉϫⲱⲙ.
  ⲉⲩϫⲱ ⲛ̅ⲛⲉⲥⲙⲟⲩ ⲙ̅ⲡϫⲟⲉⲓⲥ. ⲁⲩⲱ ⲛⲉϥϭⲟⲙ ⲙⲛ̅ ⲛⲉϣⲡⲏⲣⲉ ⲛ̅ⲧⲁϥⲁⲁⲩ. <span style=
  "color:#b00e23">(ⲉ̅)</span> ⲁϥⲧⲁϩⲟ ⲉⲣⲁⲧϥ̅ ⲛ̅ⲟⲩⲙⲛ̅ⲧⲣⲉ ϩⲛ̅ ⲓⲁⲕⲱⲃ. ⲁϥⲕⲱ
  ⲛ̅ⲟⲩⲛⲟⲙⲟⲥ ϩⲙ ⲡⲓⲏ̅ⲗ̅. ⲡⲉⲛⲧⲁϥϩⲱⲛ ⲙ̅ⲙⲟϥ ⲉⲧⲟⲟⲧⲟⲩ ⲛ̅ⲛⲉⲛⲉⲓⲟⲧⲉ. ⲉⲟⲩⲟⲛϩϥ̅ ⲉⲃⲟⲗ
  ⲛ̅ⲛⲉⲩϣⲏⲣⲉ. <span style="color:#b00e23">(ⲋ̅)</span> ϫⲉⲕⲁⲥ ⲉⲣⲉ ⲕⲉⲅⲉⲛⲉⲁ ⲉⲓⲙⲉ
  ⲛ̅ϣⲏⲣⲉ ⲉⲧⲟⲩⲛⲁϫⲡⲟⲟⲩ. ⲛ̅ⲥⲉⲧⲱⲟⲩⲛ ⲛ̅ⲥⲉϫⲟⲟⲩ ⲉⲛⲉⲩϣⲏⲣⲉ. <span style=
  "color:#b00e23">(ⲍ̅)</span> ϫⲉⲕⲁⲥ ⲉⲩⲉⲕⲁ ⲧⲉⲩϩⲉⲗⲡⲓⲥ ϩⲓ ⲡⲛⲟⲩⲧⲉ. ⲛ̅ⲥⲉⲧⲙ̅ⲣ̅ⲡⲱⲃϣ̅
  ⲛ̅ⲛⲉϩⲃⲏⲩⲉ ⲙ̅ⲡⲛⲟⲩⲧⲉ. ⲛ̅ⲥⲉϣⲓⲛⲉ ⲛ̅ⲥⲁ ⲛⲉϥⲉⲛⲧⲟⲗⲏ. <span style=
  "color:#b00e23">(ⲏ̅)</span> ϫⲉⲕⲁⲥ ⲉⲛⲛⲉⲩϣⲱⲡⲉ ⲛ̅ⲑⲉ ⲛ̅ⲛⲉⲩⲉⲓⲟⲧⲉ. ⲟⲩⲅⲉⲛⲉⲁ ⲉⲥϭⲟⲟⲙⲉ
  ⲉⲥϯⲛⲟⲩϭⲥ̅. ⲟⲩⲅⲉⲛⲉⲁ ⲉⲙⲡⲥⲥⲟⲩⲧⲛ̅ ⲡⲉⲥϩⲏⲧ. ⲉⲙⲡⲉ ⲡⲉⲥⲡⲛ̅ⲁ̅ ⲧⲁⲛϩⲟⲩⲧϥ̅ ⲙⲛ̅ ⲡⲛⲟⲩⲧⲉ.
  <span style="color:#b00e23">(ⲑ̅)</span> ⲛ̅ϣⲏⲣⲉ ⲛ̅ⲉⲫⲣⲁⲓⲙ ⲉⲩⲥⲱⲙⲛⲧ̅ ⲉⲩⲛⲁⲉϫ ⲥⲟⲧⲉ.
  ⲁⲩⲕⲟⲧⲟⲩ ϩⲙ̅ ⲡⲉϩⲟⲟⲩ ⲙ̅ⲡⲡⲟⲗⲉⲙⲟⲥ. <span style="color:#b00e23">(ⲓ̅)</span>
  ⲙ̅ⲡⲟⲩϩⲁⲣⲉϩ ⲉⲧⲇⲓⲁⲑⲏⲕⲏ ⲙ̅ⲡⲛⲟⲩⲧⲉ. ⲁⲩⲱ ⲙ̅ⲡⲟⲩⲟⲩⲱϣ ⲉⲙⲟⲟϣⲉ ϩⲙ̅ ⲡⲉϥⲛⲟⲙⲟⲥ.
  <span style="color:#b00e23">(ⲓ̅ⲁ̅)</span> ⲁⲩⲣ̅ⲡⲱⲃϣ̅ ⲛ̅ⲛⲉϥⲡⲉⲧⲛⲁⲛⲟⲩϥ ⲛ̅ⲧⲁϥⲧⲥⲁⲃⲉ
  ⲛⲉⲩⲉⲓⲟⲧⲉ ⲉⲣⲟⲟⲩ ⲙ̅ⲡⲉⲩⲙ̅ⲧⲟ ⲉⲃⲟⲗ <span style="color:#b00e23">(ⲓ̅ⲃ̅)</span>
  ⲛⲉϣⲡⲏⲣⲉ ⲛ̅ⲧⲁϥⲁⲁⲩ ϩⲙ̅ ⲡⲕⲁϩ ⲛ̅ⲕⲏⲙⲉ ϩⲛ̅ ⲧⲥⲱϣⲉ ⲛ̅ⲧϫⲁⲁⲛⲉ. <span style=
  "color:#b00e23">(ⲓ̅ⲅ̅)</span> ⲁϥⲡⲉϩ ⲑⲁⲗⲁⲥⲥⲁ ⲁϥⲛ̅ⲧⲟⲩ ⲉⲃⲟⲗ. ⲁϥⲧⲁϩⲉ ⲙ̅ⲙⲟⲟⲩ
  ⲉⲣⲁⲧⲟⲩ ⲛ̅ⲑⲉ ⲛ̅ⲟⲩⲁⲥⲕⲟⲥ. <span style="color:#b00e23">(ⲓ̅ⲇ̅)</span> ⲁϥϫⲓⲙⲟⲉⲓⲧ
  ϩⲏⲧⲟⲩ ϩⲛ̅ ⲟⲩⲕⲗⲟⲟⲗⲉ ⲙ̅ⲡⲉϩⲟⲟⲩ. ⲁⲩⲱ ϩⲙ̅ ⲡⲟⲩⲟⲉⲓⲛ ⲙ̅ⲡⲕⲱϩⲧ̅ ⲛ̅ⲧⲉⲩϣⲏ ⲧⲏⲣⲥ̅.
  <span style="color:#b00e23">(ⲓ̅ⲉ̅)</span> ⲁϥⲡⲱϩ ⲛ̅ⲟⲩⲡⲉⲧⲣⲁ ϩⲓ ⲡϫⲁⲓⲉ. ⲁϥⲧⲥⲟⲟⲩ
  ⲛ̅ⲑⲉ ⲙ̅ⲡⲛⲟⲩⲛ ⲉⲧⲛⲁϣⲱϥ. <span style="color:#b00e23">(ⲓ̅ⲋ̅)</span> ⲁϥⲛ̅ ⲙ̅ⲙⲟⲟⲩ
  ⲉⲃⲟⲗ ϩⲛ̅ ⲟⲩⲡⲉⲧⲣⲁ. ⲁⲩⲱ ⲁϥⲛ̅ ⲙ̅ⲙⲟⲩ ⲉⲓⲛ ⲉⲡⲉⲥⲏⲧ ⲛ̅ⲑⲉ ⲛ̅ϩⲉⲛⲉⲓⲉⲣⲱⲟⲩ. <span style=
  "color:#b00e23">(ⲓ̅ⲍ̅)</span> ⲁⲩⲟⲩⲱϩ ⲉⲧⲟⲟⲧⲟⲩ ⲉⲣ̅ⲛⲟⲃⲉ ⲉⲣⲟϥ. ⲁⲩϯⲛⲟⲩϭⲥ̅
  ⲙ̅ⲡⲉⲧϫⲟⲥⲉ ϩⲛ̅ ⲟⲩⲙⲁ ⲉⲙⲛ̅ⲙⲟⲟⲩ ⲛ̅ϩⲏⲧϥ̅. <span style=
  "color:#b00e23">(ⲓ̅ⲏ̅)</span> ⲁⲩⲡⲉⲓⲣⲁⲍⲉ ⲙ̅ⲡⲛⲟⲩⲧⲉ ϩⲛ̅ ⲛⲉⲩϩⲏⲧ. ⲉⲧⲣⲉⲩⲁⲓⲧⲉⲓ
  ⲛ̅ϩⲉⲛϭⲓⲛⲟⲩⲟⲟⲙ ⲛ̅ⲛⲉⲩⲯⲩⲭⲏ. <span style="color:#b00e23">(ⲓ̅ⲑ̅)</span>
  ⲁⲩⲕⲁⲧⲁⲗⲁⲗⲉⲓ ⲙ̅ⲡⲛⲟⲩⲧⲉ ⲉⲩϫⲱ ⲙ̅ⲙⲟⲥ. ϫⲉ ⲙⲏ ⲟⲩⲛ̅ϭⲟⲙ ⲙ̅ⲡⲛⲟⲩⲧⲉ ⲉⲥⲃⲧⲉ ⲟⲩⲧⲣⲁⲡⲉⲍⲁ ϩⲓ
  ⲡϫⲁⲓⲉ. <span style="color:#b00e23">(ⲕ̅)</span> ⲉⲃⲟⲗ ϫⲉ ⲁϥⲡⲁⲧⲁⲥⲥⲉ ⲛ̅ⲟⲩⲡⲉⲧⲣⲁ
  ⲁⲩϣⲟⲩⲟ ⲛ̅ϭⲓ ϩⲉⲛⲙⲟⲟⲩ. ⲁⲩⲱ ⲁⲩⲥⲱⲕ ⲛ̅ϭⲓ ϩⲉⲛⲙⲟⲩ ⲛ̅ⲥⲱⲣⲙ̅. ⲙⲏ ⲟⲩⲛ̅ϣ̅ϭⲟⲙ ⲙ̅ⲙⲟϥ ⲟⲛ
  ⲉϯⲟⲉⲓⲕ ⲛⲁⲛ. ⲏ ⲥⲉⲃⲧⲉ ⲟⲩⲧⲣⲁⲡⲉⲍⲁ ⲙ̅ⲡⲉϥⲗⲁⲟⲥ. <span style=
  "color:#b00e23">(ⲕ̅ⲁ̅)</span> ⲉⲧⲃⲉ ⲡⲁⲓ ⲁ ⲡϫⲟⲉⲓⲥ ⲥⲱⲧⲙ̅ ⲁϥⲛⲟⲩϭⲥ̅. ⲁⲩⲕⲱϩⲧ̅ ⲙⲟⲩϩ
  ϩⲛ̅ ⲓⲁⲕⲱⲃ. ⲁⲩⲟⲣⲅⲏ ⲉⲓ ⲉϩⲣⲁⲓ ⲉϫⲙ̅ ⲡⲓⲏ̅ⲗ̅. <span style=
  "color:#b00e23">(ⲕ̅ⲃ̅)</span> ϫⲉ ⲙ̅ⲡⲟⲩⲡⲓⲥⲧⲉⲩⲉ ⲉⲡⲛⲟⲩⲧⲉ ⲟⲩⲇⲉ ⲙ̅ⲡⲟⲩϩⲉⲗⲡⲓⲍⲉ
  ⲉⲡⲉϥⲟⲩϫⲁⲓ. <span style="color:#b00e23">(ⲕ̅ⲅ̅)</span> ⲁⲩϩⲱⲛ ⲉⲧⲟⲟⲧⲟⲩ ⲛ̅ⲛⲉⲕⲗⲟⲟⲗⲉ
  ⲉⲧⲛ̅ⲧⲡⲉ ⲙ̅ⲙⲟⲟⲩ. ⲁⲩⲱ ⲁϥⲟⲩⲱⲛ ⲛ̅ⲛ̅ⲣⲟ ⲛ̅ⲧⲡⲉ <span style=
  "color:#b00e23">(ⲕ̅ⲇ̅)</span> ⲁϥϩⲱⲟⲩ ⲛⲁⲩ ⲙ̅ⲡⲙⲁⲛⲛⲁ ⲉⲟⲩⲟⲙϥ̅. ⲁϥϯⲛⲁⲩ ⲙ̅ⲡⲟⲉⲓⲕ
  ⲛ̅ⲧⲡⲉ. <span style="color:#b00e23">(ⲕ̅ⲉ̅)</span> ⲡⲟⲉⲓⲕ ⲛ̅ⲛ̅ⲁⲅⲅⲉⲗⲟⲥ ⲁ ⲡⲣⲱⲙⲉ
  ⲟⲩⲟⲙϥ̅. ⲁϥϫⲟⲟⲩ ⲛ̅ⲟⲩϩⲣⲉ ⲛⲁⲩ ⲉⲩⲥⲉⲓ. <span style="color:#b00e23">(ⲕ̅ⲋ̅)</span>
  ⲁϥⲧⲟⲩⲛⲉⲥⲟⲩ ⲧⲟⲩⲣⲏⲥ ⲉⲃⲟⲗ ϩⲛ̅ ⲧⲡⲉ ⲁϥⲉⲓⲛⲉ ⲛ̅ⲟⲩⲉⲙⲛ̅ⲧ ϩⲛ̅ ⲧⲉϥϭⲟⲙ. <span style=
  "color:#b00e23">(ⲕ̅ⲍ̅)</span> ⲁϥϩⲱⲟⲩ ⲉϫⲱⲟⲩ ⲛ̅ϩⲉⲛⲥⲁⲣⲝ̅ ⲛ̅ⲑⲉ ⲙ̅ⲡϣⲟⲉⲓϣ. ⲁⲩⲱ
  ϩⲉⲛϩⲁⲗⲁⲧⲉ ⲉⲩϩⲏⲗ ⲛ̅ⲑⲉ ⲙ̅ⲡϣⲱ ⲛ̅ⲑⲁⲗⲁⲥⲥⲁ. <span style=
  "color:#b00e23">(ⲕ̅ⲏ̅)</span> ⲁⲩϩⲉ ⲉⲧⲙⲏⲧⲉ ⲛ̅ⲧⲉⲩⲡⲁⲣⲉⲙⲃⲟⲗⲏ ⲁⲩⲱ ⲡⲕⲱⲧⲉ
  ⲙ̅ⲡⲉⲩⲙⲁⲛ̅ϣⲱⲡⲉ. <span style="color:#b00e23">(ⲕ̅ⲑ̅)</span> ⲁⲩⲟⲩⲱⲙ ⲁⲩⲥⲉⲓ ⲉⲙⲁⲧⲉ:
  ⲁϥⲉⲓⲛⲉ ⲛⲁⲩ ⲙ̅ⲡⲉⲧⲟⲩⲟⲩⲁϣϥ̅. <span style="color:#b00e23">(ⲗ̅)</span> ⲙ̅ⲡⲟⲩⲣ̅ϭⲣⲱϩ
  ϩⲛ̅ ⲧⲉⲩⲉⲡⲓⲑⲩⲙⲓⲁ. ⲉⲧⲓ ⲉⲣⲉ ⲧⲉϩⲣⲉ ϩⲛ̅ ⲣⲱⲟⲩ <span style=
  "color:#b00e23">(ⲗ̅ⲁ̅)</span> ⲁ ⲧⲟⲣⲅⲏ ⲙ̅ⲡⲛⲟⲩⲧⲉ ⲉⲓ ⲉϩⲣⲁⲓ ⲉϫⲱⲟⲩ ⲁϥⲙⲟⲩⲟⲩⲧ
  ⲙ̅ⲡⲉⲩϩⲟⲩⲟ. ⲁϥⲧⲁⲩⲟ ⲉϩⲣⲁⲓ ⲛ̅ⲛ̅ⲥⲱⲧⲡ̅ ⲙⲡⲓⲏ̅ⲗ̅. <span style=
  "color:#b00e23">(ⲗ̅ⲃ̅)</span> ϩⲛ̅ ⲛⲁⲓ ⲧⲏⲣⲟⲩ ⲁⲩⲣ̅ⲛⲟⲃⲉ ⲟⲛ. ⲙ̅ⲡⲟⲩⲡⲓⲥⲧⲉⲩⲉ ϩⲛ̅
  ⲛⲉϥϣⲡⲏⲣⲉ. <span style="color:#b00e23">(ⲗ̅ⲅ̅)</span> ⲁ ⲛⲉⲩϩⲟⲟⲩ ⲱϫⲛ̅ ϩⲙ̅
  ⲡⲡⲉⲧϣⲟⲩⲉⲓⲧ. ⲁⲩⲱ ⲛⲉⲩⲣⲟⲙⲡⲉ ϩⲛ̅ ⲟⲩϭⲉⲡⲏ. <span style=
  "color:#b00e23">(ⲗ̅ⲇ̅)</span> ⲛ̅ⲧⲉⲣⲉϥⲙⲟⲩⲟⲩⲧ ⲛ̅ϩⲏⲧⲟⲩ ⲛ̅ⲧⲁⲩϣⲓⲛⲉ ⲛ̅ⲥⲱϥ. ⲁⲩⲕⲧⲟⲟⲩ
  ⲁⲩϣⲟⲣⲡⲟⲩ ⲉⲡⲛⲟⲩⲧⲉ. <span style="color:#b00e23">(ⲗ̅ⲉ̅)</span> ⲁⲩⲣ̅ⲡⲙⲉⲩⲉ ϫⲉ
  ⲡⲛⲟⲩⲧⲉ ⲡⲉ ⲡⲉⲩⲃⲟⲏⲑⲟⲥ. ⲁⲩⲱ ⲡⲛⲟⲩⲧⲉ ⲉⲧϫⲟⲥⲉ ⲡⲉ ⲡⲉⲩⲣⲉϥⲥⲱⲧⲉ. <span style=
  "color:#b00e23">(ⲗ̅ⲋ̅)</span> ⲁⲩⲙⲉⲣⲓⲧϥ̅ ϩⲛ̅ ⲧⲉⲩⲧⲁⲡⲣⲟ. ⲁⲩϫⲓϭⲟⲗ ⲉⲣⲟϥ ϩⲙ̅
  ⲡⲉⲩⲗⲁⲥ. <span style="color:#b00e23">(ⲗ̅ⲍ̅)</span> ⲡⲉⲩϩⲏⲧ ⲇⲉ ⲛⲉϥⲥⲟⲩⲧⲱⲛ ⲁⲛ
  ⲛⲙ̅ⲙⲁϥ. ⲟⲩⲇⲉ ⲙ̅ⲡⲟⲩⲧⲁⲛϩⲟⲩⲧϥ̅ ϩⲛ̅ ⲧⲉϥⲇⲓⲁⲑⲏⲕⲏ. <span style=
  "color:#b00e23">(ⲗ̅ⲏ̅)</span> ⲛ̅ⲧⲟϥ ⲇⲉ ⲟⲩϣⲁⲛϩⲧⲏϥ ⲡⲉ. ⲁⲩⲱ ϥⲛⲁⲕⲱ ⲉⲃⲟⲗ ⲛ̅ⲛⲉⲩⲛⲟⲃⲉ
  ⲛϥ̅ⲧⲙ̅ⲧⲁⲕⲟⲟⲩ. ϥⲛⲁⲧⲁϣⲉⲕⲧⲟ ⲉⲃⲟⲗ ⲙ̅ⲡⲉϥϭⲱⲛⲧ. ⲛϥ̅ⲛⲁϫⲉⲣⲟ ⲁⲛ ⲛ̅ⲧⲉϥⲟⲣⲅⲏ ⲧⲏⲣⲥ̅.
  <span style="color:#b00e23">(ⲗ̅ⲑ̅)</span> ⲁϥⲣ̅ⲡⲙⲉⲉⲩⲉ ϫⲉ ϩⲉⲛϭⲁⲣⲝ̅ ⲛⲉ ⲟⲩⲡⲛ̅ⲁ̅
  ⲉϣⲁϥⲃⲱⲕ ⲡⲉ ⲉⲙⲉϥⲕⲟⲧϥ̅. <span style="color:#b00e23">(ⲙ̅)</span> ϩⲁϩ ⲛ̅ⲥⲟⲡ
  ⲁⲩϯϭⲱⲛⲧ̅ ⲛⲁϥ ϩⲓ ⲡϫⲁⲓⲉ ⲁⲩϯⲛⲟⲩϭⲥ̅ ⲛⲁϥ ϩⲛ̅ ⲟⲩⲙⲁ ⲉⲙⲛ̅ⲙⲟⲟⲩ ⲛ̅ϩⲏⲧϥ̅. <span style=
  "color:#b00e23">(ⲙ̅ⲁ̅)</span> ⲁⲩⲕⲧⲟⲟⲩ ⲟⲛ ⲁⲩⲡⲉⲓⲣⲁⲍⲉ ⲙ̅ⲡⲛⲟⲩⲧⲉ. ⲁⲩϯⲛⲟⲩϭⲥ̅
  ⲙ̅ⲡⲡⲉⲧⲟⲩⲁⲁⲃ ⲙ̅ⲡⲓⲏ̅ⲗ̅. <span style="color:#b00e23">(ⲙ̅ⲃ̅)</span> ⲙ̅ⲡⲟⲩⲣ̅ⲡⲙⲉⲉⲩⲉ
  ⲛ̅ⲧⲉϥϭⲓϫ ⲙ̅ⲡⲉϩⲟⲟⲩ ⲉⲛⲧⲁϥⲥⲟⲧⲟⲩ ⲉⲃⲟⲗ ϩⲛ̅ ⲧϭⲓϫ ⲛ̅ⲛⲉⲧⲑⲗⲓⲃⲉ ⲙ̅ⲙⲟⲟⲩ <span style=
  "color:#b00e23">(ⲙ̅ⲅ̅)</span> ⲛ̅ⲑⲉ ⲛ̅ⲧⲁϥ ⲕⲁ ⲛⲉϥⲙⲁⲉⲓⲛ ϩⲛ̅ ⲕⲏⲙⲉ ⲛⲉϥϣⲡⲏⲣⲉ ϩⲛ̅
  ⲧⲥⲱϣⲉ ⲛ̅ⲧϫⲁⲁⲛⲉ. <span style="color:#b00e23">(ⲙ̅ⲇ̅)</span> ⲁϥⲕⲧⲟ ⲛ̅ⲛⲉⲩⲉⲓⲉⲣⲱⲟⲩ
  ⲉϩⲉⲛⲥⲛⲟϥ. ⲁⲩⲱ ⲛⲉⲩⲙⲟⲩ ⲛ̅ⲃⲉⲉⲃⲉ ϫⲉ ⲛ̅ⲛⲉⲩⲥⲱ. <span style=
  "color:#b00e23">(ⲙ̅ⲉ̅)</span> ⲁϥϫⲟⲟⲩ ⲉϫⲱⲟⲩ ⲙ̅ⲡⲁϥ ⲛ̅ⲟⲩϩⲟⲣ ⲁϥⲟⲩⲟⲙⲟⲩ. ⲁⲩⲱ
  ⲡⲉⲕⲣⲟⲩⲣ ⲁϥⲧⲁⲕⲟⲟⲩ. <span style="color:#b00e23">(ⲙ̅ⲋ̅)</span> ⲁϥϯ ⲙ̅ⲡⲉⲩⲕⲁⲣⲡⲟⲥ
  ⲙ̅ⲡⲕⲟⲟⲙϥ̅ ⲁⲩⲱ ⲛⲉⲩϩⲓⲥⲉ ⲙ̅ⲡⲉϣϫⲉ <span style="color:#b00e23">(ⲙ̅ⲍ̅)</span>
  ⲁϥⲙⲟⲩⲟⲩⲧ ⲛ̅ⲛⲉⲩⲃⲱ ⲛ̅ⲉⲗⲟⲟⲗⲉ ϩⲙ̅ ⲡⲁⲗⲙⲡⲉ. ⲁⲩⲱ ⲛⲉⲩⲛⲟⲩϩⲉ ϩⲙ̅ ⲡϫⲁϥ. <span style=
  "color:#b00e23">(ⲙ̅ⲏ̅)</span> ⲁϥϯ ⲛ̅ⲛⲉⲩⲧⲃ̅ⲛⲟⲟⲩⲉ ⲙ̅ⲡⲁⲗⲙ̅ⲡⲉ. ⲁⲩⲱ ⲛⲉⲧϣⲟⲟⲡ ⲛⲁⲩ
  ⲙ̅ⲡⲕⲱϩⲧ̅. <span style="color:#b00e23">(ⲙ̅ⲑ̅)</span> ⲁϥϫⲟⲟⲩ ⲉϩⲣⲁⲓ ⲉϫⲱⲟⲩ
  ⲛ̅ⲧⲟⲣⲅⲏ ⲙ̅ⲡⲉϥϭⲱⲛⲧ. ⲟⲩϭⲱⲛⲧ̅ ⲙⲛ̅ ⲟⲩⲟⲣⲅⲏ ⲙⲛ̅ ⲟⲩⲑⲗⲓⲯⲓⲥ. ⲟⲩⲧⲁⲩⲟ ϩⲓⲧⲛ̅ ⲛ̅ⲁⲅⲅⲉⲗⲟⲥ
  ⲙ̅ⲡⲟⲛⲏⲣⲟⲥ <span style="color:#b00e23">(ⲛ̅)</span> ⲁϥϫⲓⲙⲟⲉⲓⲧ ϩⲏⲧⲥ̅ ⲛ̅ⲧⲉϥⲟⲣⲅⲏ.
  ⲙ̅ⲡϥ̅ϯⲥⲟ ⲉⲛⲉⲩⲯⲩⲭⲏ ⲉⲡⲙⲟⲩ. ⲁⲩⲱ ⲛⲉⲩⲧⲃ̅ⲛⲟⲟⲩⲉ ⲁϥⲧⲟⲩⲏⲧⲟⲩ ⲉⲡⲙⲟⲟⲩⲧⲟⲩ <span style=
  "color:#b00e23">(ⲛ̅ⲁ̅)</span> ⲁϥⲡⲁⲧⲁⲥⲥⲉ ⲛ̅ϣⲣⲡ̅ ⲙ̅ⲙⲓⲥⲉ ⲛⲓⲙ ⲛ̅ⲛ̅ⲣⲙ̅ⲛ̅ⲕⲏⲙⲉ.
  ⲧⲁⲡⲁⲣⲭⲏ ⲛ̅ⲛⲉⲩϩⲓⲥⲉ ϩⲛ̅ ⲙ̅ⲙⲁⲛ̅ϣⲱⲡⲉ ⲛ̅ⲭⲁⲙ. <span style=
  "color:#b00e23">(ⲛ̅ⲃ̅)</span> ⲁϥⲡⲉⲛⲉ ⲡⲉϥⲗⲁⲟⲥ ⲉⲃⲟⲗ ⲛ̅ⲑⲉ ⲛ̅ϩⲉⲛⲉⲥⲟⲟⲩ. ⲁϥⲛ̅ⲧⲟⲩ
  ⲉⲃⲟⲗ ϩⲓ ⲡϫⲁⲓⲉ ⲛ̅ⲑⲉ ⲛ̅ⲟⲩⲟϩⲉ. <span style="color:#b00e23">(ⲛ̅ⲅ̅)</span>
  ⲁϥϫⲓⲙⲟⲉⲓⲧ ϩⲏⲧⲟⲩ ϩⲛ̅ ⲟⲩϩⲉⲗⲡⲓⲥ ⲁⲩⲱ ⲙ̅ⲡⲟⲩⲣ̅ϭⲱⲃ. ⲁ ⲑⲁⲗⲁⲥⲥⲁ ϩⲱⲃⲥ̅ ⲉϫⲛ̅ ⲛⲉⲩϫⲓϫⲉⲉⲩ.
  <span style="color:#b00e23">(ⲛ̅ⲇ̅)</span> ⲁϥϫⲓⲧⲟⲩ ⲉϩⲟⲩⲛ ⲉⲡⲉϥⲧⲟⲟⲩ ⲉⲧⲟⲩⲁⲁⲃ.
  ⲡⲉⲓⲧⲟⲟⲩ ⲛ̅ⲧⲁ ⲧⲉϥⲟⲩⲛⲁⲙ ϫⲡⲟϥ ⲛⲁⲥ. <span style="color:#b00e23">(ⲛ̅ⲉ̅)</span>
  ⲁϥⲛⲟⲩϫⲉ ⲛ̅ϩⲉⲛϩⲉⲑⲛⲟⲥ ⲉⲃⲟⲗ ϩⲁ ⲧⲉⲩϩⲏ. ⲁϥϯⲕⲗⲏⲣⲟⲥ ⲛⲁⲩ ϩⲛ̅ ⲟⲩⲛⲟⲩϩ ⲛ̅ϯⲕⲗⲏⲣⲟⲥ. ⲁϥϯ
  ⲛ̅ⲛⲉⲩⲙⲁⲛ̅ϣⲱⲡⲉ ⲉⲟⲩⲱϩ ⲛ̅ϩⲏⲧⲟⲩ ⲛ̅ⲛⲉⲫⲩⲗⲏ ⲙ̅ⲡⲓⲏ̅ⲗ̅. <span style=
  "color:#b00e23">(ⲛ̅ⲋ̅)</span> ⲁⲩⲱ ⲟⲛ ⲁⲩⲡⲉⲓⲣⲁⲍⲉ ⲁⲩϯⲛⲟⲩϭⲥ̅ ⲙ̅ⲡⲛⲟⲩⲧⲉ ⲉⲧϫⲟⲥⲉ.
  ⲙ̅ⲡⲟⲩϩⲁⲣⲉϩ ⲉⲛⲉϥⲙⲛ̅ⲧⲙⲛ̅ⲧⲣⲉ <span style="color:#b00e23">(ⲛ̅ⲍ̅)</span> ⲁⲩⲥⲁϩⲱⲟⲩ
  ⲉⲃⲟⲗ ⲁⲩϣⲧⲟⲣⲧⲣ̅ ⲛ̅ⲑⲉ ⲛ̅ⲛⲉⲩⲕⲉⲉⲓⲟⲧⲉ. ⲁⲩⲕⲧⲟⲟⲩ ⲉⲩⲡⲓⲧⲉ ⲉⲥϭⲟⲟⲙⲉ. <span style=
  "color:#b00e23">(ⲛ̅ⲏ̅)</span> ⲁⲩϯⲛⲟⲩϭⲥ̅ ⲛⲁϥ ϩⲛ̅ ⲛⲉⲩⲥⲓⲃⲧ̅ ⲁⲩϯⲕⲱϩ ⲛⲁϥ ϩⲛ̅
  ⲛⲉⲩⲙⲟⲩⲛⲅ̅ ⲛ̅ϭⲓϫ. <span style="color:#b00e23">(ⲛ̅ⲑ̅)</span> ⲁ ⲡⲛⲟⲩⲧⲉ ⲥⲱⲧⲙ̅
  ⲁϥⲟⲃϣϥ̅. ⲁϥⲥⲉϣϥ̅ ⲡⲓⲏ̅ⲗ̅ ⲉⲙⲁⲧⲉ <span style="color:#b00e23">(ⲝ̅)</span> ⲁϥⲕⲱ
  ⲛ̅ⲥⲱϥ ⲙ̅ⲡⲙⲁⲛ̅ϣⲱⲡⲉ ⲛ̅ⲥⲏⲗⲱⲙ ⲡⲉϥⲙⲁ ⲛ̅ⲧⲁϥⲟⲩⲱϩ ⲛ̅ϩⲏⲧϥ̅ ⲙⲛ̅ ⲛ̅ⲣⲱⲙⲉ. <span style=
  "color:#b00e23">(ⲝ̅ⲁ̅)</span> ⲁϥϯ ⲛ̅ⲧⲉⲩϭⲟⲙ ⲉⲩⲁⲓⲭⲙⲁⲗⲱⲥⲓⲁ ⲁⲩⲱ ⲧⲉⲩⲙⲛ̅ⲧⲥⲱⲧⲡ̅
  ⲉⲧϭⲓϫ ⲙ̅ⲡϫⲁϫⲉ. <span style="color:#b00e23">(ⲝ̅ⲃ̅)</span> ⲁϥⲧⲟⲟⲩⲧⲉ ⲙ̅ⲡⲉϥⲗⲁⲟⲥ
  ϩⲟⲩⲛ ⲉⲧⲥⲏϥⲉ. ⲁⲩⲱ ⲁϥⲟⲃϣϥ̅ ⲉⲧⲉϥⲕⲗⲏⲣⲟⲛⲟⲙⲓⲁ. <span style=
  "color:#b00e23">(ⲝ̅ⲅ̅)</span> ⲁ ⲡⲕⲱϩⲧ̅ ⲟⲩⲱⲙ ⲛ̅ⲛⲉⲩϩⲣ̅ϣⲓⲣⲉ ⲁⲩⲱ ⲙ̅ⲡⲉ ⲛⲉⲩⲡⲁⲣⲑⲉⲛⲟⲥ
  ⲣ̅ϩⲏⲃⲉ. <span style="color:#b00e23">(ⲝ̅ⲇ̅)</span> ⲁ ⲛⲉⲩⲟⲩⲏⲏⲃ ϩⲉ ϩⲛ̅ ⲧⲥⲏϥⲉ.
  ⲁⲩⲱ ⲙ̅ⲡⲉ ⲛⲉⲩⲭⲏⲣⲁ ⲣⲓⲙⲉ. <span style="color:#b00e23">(ⲝ̅ⲉ̅)</span> ⲁ ⲡϫⲟⲉⲓⲥ
  ⲧⲱⲟⲩⲛ ⲛ̅ⲑⲉ ⲙ̅ⲡⲉⲧⲟⲃϣ̅ ⲛ̅ⲑⲉ ⲛ̅ⲟⲩϫⲱⲱⲣⲉ ⲁϥϯϩⲉ ϩⲁ ⲡⲏⲣⲡ̅. <span style=
  "color:#b00e23">(ⲝ̅ⲋ̅)</span> ⲁϥⲡⲁⲧⲁⲥⲥⲉ ⲛ̅ⲛⲉϥϫⲓϫⲉⲉⲩ ⲉⲡⲁϩⲟⲩ ⲁϥⲧⲁⲁⲩ ⲛ̅ⲛⲟϭⲛⲉϭ
  ⲛ̅ϣⲁ ⲉⲛⲉϩ. <span style="color:#b00e23">(ⲝ̅ⲍ̅)</span> ⲁϥⲕⲱ ⲛ̅ⲥⲱϥ ⲙ̅ⲡⲙⲁⲛ̅ϣⲱⲡⲉ
  ⲛ̅ⲓⲱⲥⲏⲫ. ⲙ̅ⲡϥ̅ⲥⲱⲧⲡ̅ ⲛ̅ⲧⲉⲫⲩⲗⲏ ⲉⲫⲣⲁⲓⲙ. <span style=
  "color:#b00e23">(ⲝ̅ⲏ̅)</span> ⲁϥⲥⲱⲧⲡ̅ ⲛ̅ⲧⲉⲫⲩⲗⲏ ⲛ̅ⲓ̈ⲟⲩⲇⲁ. ⲡⲧⲟⲟⲩ ⲛ̅ⲥⲓⲱⲛ
  ⲡⲉⲛⲧⲁϥⲙⲉⲣⲓⲧϥ̅. <span style="color:#b00e23">(ⲝ̅ⲑ̅)</span> ⲁϥⲕⲱⲧ ⲙ̅ⲡⲉϥⲙⲁ
  ⲉⲧⲟⲩⲁⲁⲃ ⲛ̅ⲑⲉ ⲙ̅ⲡⲁ ⲡⲧⲁⲡ ⲛ̅ⲟⲩⲱⲧ ⲁϥⲥⲙⲛ̅ⲥⲛ̅ⲧⲉ ⲙ̅ⲙⲟϥ ϩⲓϫⲙ̅ ⲡⲕⲁϩ ⲛ̅ϣⲁ ⲉⲛⲉϩ.
  <span style="color:#b00e23">(ⲟ̅)</span> ⲁϥⲥⲱⲧⲡ̅ ⲛ̅ⲇⲁⲩⲉⲓⲇ ⲡⲉϥϩⲙ̅ϩⲁⲗ. ⲁϥϫⲓⲧϥ̅
  ⲉⲃⲟⲗ ϩⲛ̅ ⲛ̅ⲟϩⲉ ⲛ̅ⲉⲥⲟⲟⲩ. <span style="color:#b00e23">(ⲟ̅ⲁ̅)</span> ⲁϥϥⲓⲧϥ̅
  ϩⲓⲡⲁϩⲟⲩ ⲛ̅ⲛⲉⲧⲙⲟⲥⲉ. ⲉⲙⲟⲟⲛⲉ ⲛ̅ⲓⲁⲕⲱⲃ ⲡⲉϥⲗⲁⲟⲥ: ⲁⲩⲱ ⲡⲓⲏ̅ⲗ̅ ⲧⲉϥⲕⲗⲏⲣⲟⲛⲟⲙⲓⲁ.
  <span style="color:#b00e23">(ⲟ̅ⲃ̅)</span> ⲁϥⲙⲟⲟⲛⲉ ⲙ̅ⲙⲟⲟⲩ ϩⲛ̅ ⲧⲙⲛ̅ⲧⲃⲁⲗϩⲏⲧ
  ⲙ̅ⲡⲉϥϩⲏⲧ. ⲁϥϫⲓⲙⲟⲉⲓⲧ ϩⲏⲧⲟⲩ ϩⲛ̅ ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ⲛⲉϥϭⲓϫ:
  <h3 id="psalms78">78</h3>ⲟ̅ⲏ̅. ⲡⲉⲯⲁⲗⲙⲟⲥ ⲛ̅ⲁⲥⲁⲫ. <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲁ ϩⲉⲛϩⲉⲑⲛⲟⲥ ⲉⲓ ⲉϩⲟⲩⲛ ⲉⲧⲉⲕⲕⲗⲏⲣⲟⲛⲟⲙⲓⲁ.
  ⲁⲩⲥⲱⲱϥ ⲙ̅ⲡⲉⲕⲣ̅ⲡⲉ ⲉⲧⲟⲩⲁⲁⲃ. ⲁⲩⲕⲁ ⲑⲓⲗ̅ⲏ̅ⲙ̅ ⲛ̅ⲑⲉ ⲛ̅ⲟⲩⲙⲁ ⲛ̅ϩⲁⲣⲉϩ. <span style=
  "color:#b00e23">(ⲃ̅)</span> ⲁⲩⲕⲁ ⲛⲉⲧⲙⲟⲟⲩⲧ ⲛ̅ⲛⲉⲕϩⲙ̅ϩⲁⲗ ⲛ̅ϩⲣⲉ ⲛ̅ⲛ̅ϩⲁⲗⲁⲧⲉ ⲛ̅ⲧⲡⲉ.
  ⲛ̅ⲥⲁⲣⲝ̅ ⲛ̅ⲛⲉⲕⲡⲉⲧⲟⲩⲁⲁⲃ ⲛ̅ⲛⲉⲑⲏⲣⲓⲟⲛ ⲙ̅ⲡⲕⲁϩ. <span style=
  "color:#b00e23">(ⲅ̅)</span> ⲁⲩⲡⲉϩⲧ̅ ⲡⲉⲩⲥⲛⲟϥ ⲉⲃⲟⲗ ⲛ̅ⲑⲉ ⲛ̅ⲛⲓⲙⲟⲟⲩ ⲙ̅ⲡⲕⲱⲧⲉ
  ⲛ̅ⲑⲓⲗ̅ⲏ̅ⲙ̅ ⲁⲩⲱ ⲛⲉ ⲙ̅ⲙⲛ̅ ⲡⲉⲧⲧⲱⲙⲥ̅ ⲙ̅ⲙⲟⲟⲩ. <span style=
  "color:#b00e23">(ⲇ̅)</span> ⲁⲛϣⲱⲡⲉ ⲛ̅ⲛⲟϭⲛⲉϭ ⲛ̅ⲛⲉⲧϩⲓⲧⲟⲩⲱⲛ. ⲛⲕ̅ⲱⲙϣ̅ ⲁⲩⲱ ⲛ̅ⲥⲱⲃⲉ
  ⲛ̅ⲛⲉⲧ ⲙ̅ⲡⲉⲛⲕⲱⲧⲉ. <span style="color:#b00e23">(ⲉ̅)</span> ϣⲁⲧⲛⲁⲩ ⲡϫⲟⲉⲓⲥ
  ⲕⲛⲁⲛⲟⲩϭⲥ̅ ϣⲁⲃⲟⲗ. ⲡⲉⲕⲕⲱϩ ⲛⲁⲙⲟⲩϩ ⲛ̅ⲑⲉ ⲛ̅ⲟⲩⲕⲱϩⲧ̅. <span style=
  "color:#b00e23">(ⲋ̅)</span> ⲡⲱϩⲧ̅ ⲛ̅ⲧⲉⲕⲟⲣⲅⲏ ⲉϫⲛ̅ ⲛ̅ϩⲉⲑⲛⲟⲥ ⲉⲧⲉ ⲙ̅ⲡⲟⲩⲥⲟⲩⲱⲛⲅ̅.
  ⲁⲩⲱ ⲉϫⲛ̅ ⲙ̅ⲙⲛ̅ⲧⲉⲣⲱⲟⲩ ⲉⲧⲉ ⲙ̅ⲡⲟⲩⲉⲡⲓⲕⲁⲗⲉⲓ ⲙ̅ⲡⲉⲕⲣⲁⲛ. <span style=
  "color:#b00e23">(ⲍ̅)</span> ϫⲉ ⲁⲩⲟⲩⲱⲙ ⲛ̅ⲓⲁⲕⲱⲃ ⲁⲩⲱ ⲁⲩⲣ̅ ⲡⲉϥⲙⲁ ⲛ̅ϫⲁⲓⲉ.
  <span style="color:#b00e23">(ⲏ̅)</span> ⲙ̅ⲡⲣ̅ⲣ̅ⲡⲙⲉⲉⲩⲉ ⲛ̅ⲛⲉⲛⲁⲛⲟⲙⲓⲁ ⲛ̅ϣⲟⲣⲡ̅
  ⲙⲁⲣⲉ ⲛⲉⲕⲙⲛ̅ⲧϣⲁⲛϩⲧⲏϥ ⲧⲁϩⲟⲛ ϩⲛ̅ ⲟⲩϭⲉⲡⲏ. ϫⲉ ⲁⲛⲣ̅ϩⲏⲕⲉ ⲉⲙⲁⲧⲉ. <span style=
  "color:#b00e23">(ⲑ̅)</span> ⲃⲟⲏⲑⲉⲓ ⲉⲣⲟⲛ ⲡⲛⲟⲩⲧⲉ ⲡⲉⲛⲥⲱⲧⲏⲣ. ⲉⲧⲃⲉ ⲡⲉⲟⲟⲩ ⲙ̅ⲡⲉⲕⲣⲁⲛ
  ⲡϫⲟⲉⲓⲥ ⲙⲁⲧⲟⲩϫⲟⲛ. ⲛⲅ̅ⲕⲱ ⲉⲃⲟⲗ ⲛ̅ⲛⲉⲛⲁⲛⲟⲙⲓⲁ ⲉⲧⲃⲉ ⲡⲉⲕⲣⲁⲛ. <span style=
  "color:#b00e23">(ⲓ̅)</span> ⲙⲏⲡⲟⲧⲉ ⲛ̅ⲥⲉϫⲟⲟⲥ ϩⲛ̅ ⲛ̅ϩⲉⲑⲛⲟⲥ ϫⲉ ⲉϥⲧⲱⲛ ⲡⲉⲩⲛⲟⲩⲧⲉ.
  ⲙⲁⲣⲉϥⲟⲩⲱⲛϩ̅ ⲉⲃⲟⲗ ϩⲛ̅ ϩⲛ̅ϩⲉⲑⲛⲟⲥ ⲙ̅ⲡⲉⲛⲙ̅ⲧⲟ ⲉⲃⲟⲗ. ⲡϫⲓⲕⲃⲁ ⲙ̅ⲡⲉⲥⲛⲟϥ ⲛ̅ⲛⲉⲕϩⲙ̅ϩⲁⲗ
  ⲉⲛⲧⲁⲩⲡⲁϩⲧϥ̅ ⲉⲃⲟⲗ. <span style="color:#b00e23">(ⲓ̅ⲁ̅)</span> ⲙⲁⲣⲉ ⲡⲁϣ̅ⲁϩⲟⲙ
  ⲛ̅ⲛⲉⲧⲧⲟ ⲙ̅ⲡⲉⲓⲛⲉ ⲛ̅ϩⲟⲙⲛ̅ⲧ ⲉⲓ ⲉϩⲟⲩⲛ ⲙ̅ⲡⲉⲕⲙ̅ⲧⲟ ⲉⲃⲟⲗ. ⲙⲁⲧⲟⲩϫⲟ ⲛ̅ⲛ̅ϣⲏⲣⲉ
  ⲛ̅ⲛⲉⲛⲧⲁⲩⲙⲟⲟⲩⲧⲟⲩ ⲕⲁⲧⲁ ⲧⲙⲛ̅ⲧⲛⲟϭ ⲙ̅ⲡⲉⲕϭⲃⲟⲓ. <span style=
  "color:#b00e23">(ⲓ̅ⲃ̅)</span> ⲧⲱⲱⲃⲉ ⲛ̅ⲛⲉⲧϩⲓⲧⲟⲩⲱⲛ ⲛ̅ⲥⲁϣϥ̅ ⲛ̅ⲕⲱⲃ ⲉϩⲣⲁⲓ
  ⲉⲕⲟⲩⲟⲩⲛⲟⲩ ⲡⲉⲩⲛⲟϭⲛⲉϭ ⲉⲛⲧⲁⲩⲛⲉϭⲛⲟⲩϭⲕ̅ ⲙ̅ⲙⲟϥ ⲡϫⲟⲉⲓⲥ. <span style=
  "color:#b00e23">(ⲓ̅ⲅ̅)</span> ⲁⲛⲟⲛ ⲅⲁⲣ ⲁⲛⲟⲛ ⲡⲉⲕⲗⲁⲟⲥ ⲁⲩⲱ ⲛⲉⲥⲟⲟⲩ ⲙ̅ⲡⲉⲕⲟϩⲉ.
  ⲧⲛ̅ⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ϣⲁ ⲉⲛⲉϩ ⲧⲛ̅ⲛⲁϫⲱ ⲛ̅ⲛⲉⲕⲥⲙⲟⲩ ϣⲁ ⲟⲩϫⲱⲙ ⲙⲛ̅ ⲟⲩϫⲱⲙ:
  <h3 id="psalms79">79</h3>ⲟ̅ⲑ̅. ⲉⲡϫⲱⲕ ⲉⲃⲟⲗ ϩⲁ ⲛⲉⲧⲛⲁϣⲓⲃⲉ ⲡⲙⲛ̅ⲧⲣⲉ ⲛ̅ⲁⲥⲁⲫ
  ⲡⲉⲯⲁⲗⲙⲟⲥ ϩⲁ ⲡⲁⲥⲥⲩⲣⲓⲟⲥ. <span style="color:#b00e23">(ⲁ̅)</span> ⲡⲉⲧⲙⲟⲟⲛⲉ
  ⲙ̅ⲡⲓⲏ̅ⲗ̅ ϯϩⲧⲏⲕ. ⲡⲉⲧϫⲓⲙⲟⲉⲓⲧ ϩⲏⲧϥ̅ ⲛ̅ⲓⲱⲥⲏⲫ ⲛ̅ⲑⲉ ⲛ̅ⲛⲓⲉⲥⲟⲟⲩ. ⲡⲉⲧϩⲙⲟⲟⲥ ⲉϩⲣⲁⲓ ⲉϫⲛ̅
  ⲛⲉⲭⲉⲣⲟⲩⲃⲓⲛ ⲟⲩⲟⲛϩⲕ̅ ⲉⲃⲟⲗ. <span style="color:#b00e23">(ⲃ̅)</span> ⲙ̅ⲡⲉⲙ̅ⲧⲟ
  ⲉⲃⲟⲗ ⲛ̅ⲉⲫⲣⲁⲓⲙ ⲙⲛ̅ ⲃⲉⲛⲓⲁⲙⲉⲓⲛ ⲙⲛ̅ ⲙⲁⲛⲁⲥⲥⲏ ⲙⲁⲧⲟⲩⲛⲉⲥ ⲧⲉⲕϭⲟⲙ ⲛⲅ̅ⲉⲓ ⲉⲧⲟⲩϫⲟⲛ
  <span style="color:#b00e23">(ⲅ̅)</span> ⲡⲛⲟⲩⲧⲉ ⲙⲁⲕⲧⲟⲛ ⲟⲩⲱⲛϩ̅ ⲉⲃⲟⲗ ⲙ̅ⲡⲉⲕϩⲟ ⲁⲩⲱ
  ⲧⲛ̅ⲛⲁⲟⲩϫⲁⲓ. <span style="color:#b00e23">(ⲇ̅)</span> ⲡϫⲟⲉⲓⲥ ⲡⲛⲟⲩⲧⲉ ⲛ̅ⲛ̅ϭⲟⲙ
  ϣⲁⲧⲛⲁⲩ ⲕⲛⲟϭⲥ ⲉϫⲙ̅ ⲡⲉϣⲗⲏⲗ ⲛ̅ⲛⲉⲕϩⲙ̅ϩⲁⲗ. <span style="color:#b00e23">(ⲉ̅)</span>
  ⲕⲛⲁⲧⲙ̅ⲙⲟⲛ ⲛ̅ⲟⲩⲟⲉⲓⲕ ⲛ̅ⲣⲙ̅ⲉⲓⲏ. ⲕⲛⲁⲧⲥⲟⲛ ⲛ̅ϩⲉⲛⲣⲙⲉⲓⲏ ϩⲛ̅ ⲟⲩϣⲓ. <span style=
  "color:#b00e23">(ⲋ̅)</span> ⲁⲕⲕⲱ ⲙ̅ⲙⲟⲛ ⲛ̅ⲟⲩⲱϩⲙ̅ ⲛ̅ⲛⲉⲧϩⲏⲛ ⲉⲣⲟⲛ. ⲁⲩⲱ ⲛⲉⲛϫⲓϫⲉⲉⲩ
  ⲁⲩⲗⲕϣⲁ ⲛ̅ⲥⲱⲛ <span style="color:#b00e23">(ⲍ̅)</span> ⲡⲛⲟⲩⲧⲉ ⲛ̅ⲛ̅ϭⲟⲙ ⲙⲁⲕⲧⲟⲛ.
  ⲛⲅ̅ⲟⲩⲉⲛϩ ⲡⲉⲕϩⲟ ⲉⲃⲟⲗ ⲉϫⲱⲛ ⲛ̅ⲧⲛ̅ⲟⲩϫⲁⲓ. ⲇⲓⲁⲯⲁⲗⲙⲁ <span style=
  "color:#b00e23">(ⲏ̅)</span> ⲁⲕⲡⲉⲛⲉ ⲟⲩⲃⲱ ⲛ̅ⲉⲗⲟⲟⲗⲉ ⲉⲃⲟⲗ ϩⲛ̅ ⲕⲏⲙⲉ. ⲁⲕⲛⲟⲩϫⲉ ⲉⲃⲟⲗ
  ⲛ̅ϩⲉⲛϩⲉⲑⲛⲟⲥ ⲁⲕⲧⲟϭⲥ̅. <span style="color:#b00e23">(ⲑ̅)</span> ⲁⲕϫⲓⲙⲟⲉⲓⲧ ϩⲁ
  ⲧⲉⲥϩⲏ. ⲁⲕⲧⲉϭ ⲛⲉⲥⲛⲟⲩⲛⲉ ⲁ ⲡⲕⲁϩ ⲙⲟⲩϩ. <span style="color:#b00e23">(ⲓ̅)</span> ⲁ
  ⲧⲉⲥϩⲁⲉⲓⲃⲉⲥ ϩⲃ̅ⲥ ⲛ̅ⲧⲟⲩⲉⲓⲏ ⲁⲩⲱ ⲁ ⲛⲉⲥϯⲟⲩⲱ ϩⲃ̅ⲥ ⲛ̅ⲕⲉⲇⲣⲟⲥ ⲙ̅ⲡⲛⲟⲩⲧⲉ. <span style=
  "color:#b00e23">(ⲓ̅ⲁ̅)</span> ⲁⲥⲡⲣϣ̅ ⲛⲉⲥϣⲗϩ̅ ⲉⲃⲟⲗ ϣⲁ ⲑⲁⲗⲁⲥⲥⲁ. ⲁⲩⲱ ⲛⲉⲥϯⲟⲩⲱ ϣⲁ
  ⲡⲉⲓⲉⲣⲟ. <span style="color:#b00e23">(ⲓ̅ⲃ̅)</span> ⲉⲧⲃⲉ ⲟⲩ ⲁⲕϣⲣ̅ϣⲣ̅ ⲡⲉⲥϫⲟⲗϫⲗ.
  ⲁⲩⲱ ⲥⲉϫⲱⲱⲗⲉ ⲛ̅ϩⲏⲧⲥ̅ ⲛ̅ϭⲓ ⲟⲩⲟⲛ ⲛⲓⲙ ⲉⲧⲙⲟⲟϣⲉ ϩⲛ̅ ⲧⲉϩⲓⲏ <span style=
  "color:#b00e23">(ⲓ̅ⲅ̅)</span> ⲁϥⲧⲁⲕⲟⲥ ⲛ̅ϭⲓ ⲟⲩⲣⲓⲣ ϩⲟⲟⲩⲧ ⲉⲃⲟⲗ ϩⲛ̅ ⲧⲥⲱϣⲉ ⲁⲩⲱ
  ⲟⲩⲉⲓⲁϩⲟⲟⲩⲧ ⲁϥⲙⲁⲛ̅ⲟⲩⲟⲩⲥ <span style="color:#b00e23">(ⲓ̅ⲇ̅)</span> ⲙⲁⲕⲧⲟⲛ ϭⲉ
  ⲡⲛⲟⲩⲧⲉ ⲛ̅ⲛ̅ϭⲟⲙ. ⲛⲅ̅ϭⲱϣⲧ̅ ⲉⲃⲟⲗ ϩⲛ̅ ⲧⲡⲉ ⲛⲅ̅ⲛⲁⲩ. ⲛⲅ̅ⲙ̅ⲡϣⲓⲛⲉ ⲛ̅ⲧⲉⲓⲃⲱ ⲛ̅ⲉⲗⲟⲟⲗⲉ
  ⲛⲅ̅ⲥⲃ̅ⲧⲱⲧⲥ̅ <span style="color:#b00e23">(ⲓ̅ⲉ̅)</span> ⲧⲁⲓ ⲉⲛⲧⲁ ⲧⲉⲕⲟⲩⲛⲁⲙ
  ⲧⲟϭⲥ̅. ⲁⲩⲱ ⲉϫⲙ̅ ⲡϣⲏⲣⲉ ⲙ̅ⲡⲣⲱⲙⲉ ⲉⲛⲧⲁⲕⲧⲁϫⲣⲟϥ ⲛⲁⲕ <span style=
  "color:#b00e23">(ⲓ̅ⲋ̅)</span> ⲉⲥⲣⲟⲕϩ̅ ϩⲛ̅ ⲟⲩⲕⲱϩⲧ̅ ⲁⲩⲱ ⲉⲥϭⲣⲏ ⲥⲉⲛⲁⲧⲁⲕⲟ ⲉⲃⲟⲗ ϩⲛ̅
  ⲧⲉⲡⲓⲧⲓⲙⲓⲁ ⲙ̅ⲡⲉⲕϩⲟ. <span style="color:#b00e23">(ⲓ̅ⲍ̅)</span> ⲉⲣⲉ ⲧⲉⲕϭⲓϫ ϣⲱⲡⲉ
  ⲉϫⲙ̅ ⲡⲣⲱⲙⲉ ⲛ̅ⲧⲉⲕⲟⲩⲛⲁⲙ. ⲁⲩⲱ ⲉϫⲙ̅ ⲡϣⲏⲣⲉ ⲙ̅ⲡⲣⲱⲙⲉ ⲉⲛⲧⲁⲕⲧⲁϫⲣⲟϥ ⲛⲁⲕ <span style=
  "color:#b00e23">(ⲓ̅ⲏ̅)</span> ⲁⲩⲱ ⲛ̅ⲛⲉⲛⲥⲁϩⲱⲛ ⲉⲃⲟⲗ ⲙ̅ⲙⲟⲕ. ⲕⲛⲁⲧⲁⲛϩⲟⲛ ⲁⲩⲱ
  ⲧⲛ̅ⲛⲁⲉⲡⲓⲕⲁⲗⲉⲓ ⲙ̅ⲡⲉⲕⲣⲁⲛ. <span style="color:#b00e23">(ⲓ̅ⲑ̅)</span> ⲡϫⲟⲉⲓⲥ
  ⲡⲛⲟⲩⲧⲉ ⲛ̅ⲛ̅ϭⲟⲙ ⲙⲁⲕⲧⲟⲛ. ⲛⲅ̅ⲟⲩⲉⲛϩ̅ ⲡⲉⲕϩⲟ ⲉⲃⲟⲗ ⲉϫⲱⲛ ⲛ̅ⲧⲛ̅ⲟⲩϫⲁⲓ:
  <h3 id="psalms80">80</h3>ⲡ̅. ⲉⲡϫⲱⲕ ⲉⲃⲟⲗ ϩⲁ ⲛⲉϩⲣⲱⲧ ⲡⲉⲯⲁⲗⲙⲟⲥ ⲛ̅ⲁⲥⲁⲫ ⲙ̅ⲡϯⲟⲩ
  ⲙ̅ⲡⲥⲁⲃⲃⲁⲧⲟⲛ. <span style="color:#b00e23">(ⲁ̅)</span> ⲧⲉⲗⲏⲗ ⲙ̅ⲡⲛⲟⲩⲧⲉ
  ⲡⲉⲛⲃⲟⲏⲑⲟⲥ. ϯⲗⲟⲩⲗⲁⲓ ⲙ̅ⲡⲛⲟⲩⲧⲉ ⲛ̅ⲓⲁⲕⲱⲃ. <span style="color:#b00e23">(ⲃ̅)</span>
  ϫⲓ ⲛ̅ⲟⲩⲯⲁⲗⲙⲟⲥ ⲛ̅ⲧⲉⲧⲛ̅ϯ ⲛ̅ⲟⲩⲧⲩⲙⲡⲁⲛⲟⲛ ⲟⲩⲯⲁⲗⲧⲏⲣⲓⲟⲛ ⲉϥⲛⲟⲧⲙ̅ ⲙⲛ̅ ⲟⲩⲕⲓⲑⲁⲣⲁ.
  <span style="color:#b00e23">(ⲅ̅)</span> ⲥⲁⲗⲡⲓⲍⲉ ⲛ̅ϩⲉⲛⲥⲁⲗⲡⲓⲅⲝ̅ ϩⲛ̅ ⲛ̅ⲥⲟⲩⲁ
  ⲙ̅ⲡⲉϩⲟⲟⲩ ⲉⲧⲟⲩⲟⲛϩ̅ ⲉⲃⲟⲗ ⲙ̅ⲡⲉⲛϣⲁ. <span style="color:#b00e23">(ⲇ̅)</span> ϫⲉ
  ⲟⲩⲡⲣⲟⲥⲧⲁⲅⲙⲁ ⲙ̅ⲡⲓⲏ̅ⲗ̅ ⲡⲉ. ⲁⲩⲱ ⲟⲩϩⲁⲡ ⲡⲉ ⲙ̅ⲡⲛⲟⲩⲧⲉ ⲛ̅ⲓⲁⲕⲱⲃ. <span style=
  "color:#b00e23">(ⲉ̅)</span> ⲁϥⲕⲁⲁϥ ⲙ̅ⲙⲛ̅ⲧⲣⲉ ⲛ̅ⲓⲱⲥⲏⲫ. ϩⲙ̅ ⲡⲧⲣⲉϥⲉⲓ ⲉⲃⲟⲗ ϩⲙ̅
  ⲡⲕⲁϩ ⲛ̅ⲕⲏⲙⲉ. ⲁϥⲥⲱⲧⲙ̅ ⲉⲩⲁⲥⲡⲉ ⲉⲛϥⲥⲟⲟⲩⲛ ⲙ̅ⲙⲟⲥ ⲁⲛ. <span style=
  "color:#b00e23">(ⲋ̅)</span> ⲁϥⲕⲧⲟ ⲛ̅ⲧⲉϥϫⲓⲥⲉ ⲉⲃⲟⲗ ϩⲛ̅ ⲟⲩⲉⲧⲡⲱ ⲛⲉϥϭⲓϫ ⲁⲩⲣ̅ϩⲙ̅ϩⲁⲗ
  ϩⲛ̅ ⲟⲩⲕⲟⲧ <span style="color:#b00e23">(ⲍ̅)</span> ⲁⲕⲱϣ ⲉϩⲣⲁⲓ ⲉⲣⲟⲓ ϩⲛ̅
  ⲟⲩⲑⲗⲓⲯⲓⲥ ⲁⲓⲛⲁϩⲙⲉⲕ. ⲁⲓⲥⲱⲧⲙ̅ ⲉⲣⲟⲕ ϩⲙ̅ ⲡⲡⲉⲑⲏⲡ ⲛ̅ⲟⲩϩⲁⲧⲏⲩ. ⲁⲓⲇⲟⲕⲓⲙⲁⲍⲉ ⲙ̅ⲙⲟⲕ ϩⲓϫⲙ̅
  ⲡⲙⲟⲟⲩ ⲛ̅ⲧⲁⲛⲧⲓⲗⲟⲅⲓⲁ ⲇⲓⲁⲯⲁⲗ. <span style="color:#b00e23">(ⲏ̅)</span> ⲥⲱⲧⲙ
  ⲡⲁⲗⲁⲟⲥ ⲧⲁϣⲁϫⲉ ⲛⲙ̅ⲙⲁⲕ. ⲡⲓⲏ̅ⲗ̅ ⲧⲁⲣ̅ⲙⲛ̅ⲧⲣⲉ ⲛⲁⲕ. ⲉϣⲱⲡⲉ ⲉⲕϣⲁⲛⲥⲱⲧⲙ̅ ⲉⲣⲟⲓ
  <span style="color:#b00e23">(ⲑ̅)</span> ⲙ̅ⲙⲛ̅ ⲛⲟⲩⲧⲉ ⲛ̅ⲃⲣ̅ⲣⲉ ⲛⲁϣⲱⲡⲉ ⲛ̅ϩⲏⲧⲕ̅.
  ⲟⲩⲇⲉ ⲛ̅ⲛⲉⲕⲟⲩⲱϣⲧ̅ ⲛ̅ⲛⲟⲩⲧⲉ ⲛ̅ϣⲙ̅ⲙⲟ. <span style="color:#b00e23">(ⲓ̅)</span>
  ⲁⲛⲟⲕ ⲅⲁⲣ ⲡⲉ ⲡϫⲟⲉⲓⲥ ⲡⲉⲕⲛⲟⲩⲧⲉ ⲡⲉⲛⲧⲁϥⲛ̅ⲧⲕ̅ ⲉϩⲣⲁⲓ ϩⲙ̅ ⲡⲕⲁϩ ⲛ̅ⲕⲏⲙⲉ. ⲟⲩⲱⲛ
  ⲛ̅ⲧⲉⲕⲧⲁⲡⲣⲟ ⲧⲁⲙⲁϩⲥ̅. <span style="color:#b00e23">(ⲓ̅ⲁ̅)</span> ⲙ̅ⲡⲉ ⲡⲁⲗⲁⲟⲥ
  ⲥⲱⲧⲙ̅ ⲉⲧⲁⲥⲙⲏ. ⲡⲓⲏ̅ⲗ̅ ⲙ̅ⲡϥ̅ϯ ϩⲧⲏϥ ⲉⲣⲟⲓ. <span style=
  "color:#b00e23">(ⲓ̅ⲃ̅)</span> ⲁⲓϫⲟⲟⲩⲥⲉ ⲕⲁⲧⲁ ⲛ̅ⲉⲡⲓⲑⲩⲙⲓⲁ ⲛ̅ⲛⲉⲩϩⲏⲧ. ⲥⲉⲛⲁⲙⲟⲟϣⲉ
  ϩⲛ̅ ⲛⲉⲩϩⲃⲏⲩⲉ. <span style="color:#b00e23">(ⲓ̅ⲅ̅)</span> ⲉⲛⲉⲛⲧⲁ ⲡⲁⲗⲁⲟⲥ ⲥⲱⲧⲙ̅
  ⲛ̅ⲥⲱⲓ. ⲡⲓⲏ̅ⲗ̅ ⲉⲛⲉⲛⲧⲁϥⲃⲱⲕ ϩⲓ ⲛⲁϩⲓⲟⲟⲩⲉ. <span style=
  "color:#b00e23">(ⲓ̅ⲇ̅)</span> ⲛⲉⲓⲛⲁⲑⲃ̅ⲃⲓⲟ ⲛ̅ⲛⲉⲩϫⲁϫⲉ ⲡⲉ ⲛ̅ⲟⲩⲉϣ ⲛ̅ⲗⲁⲁⲩ. ⲁⲩⲱ
  ⲛⲉⲓⲛⲁⲉⲓⲛⲉ ⲛ̅ⲛⲁϭⲓϫ ⲉϫⲛ̅ ⲛⲉⲧⲑⲗⲓⲃⲉ ⲙ̅ⲙⲟⲟⲩ. <span style=
  "color:#b00e23">(ⲓ̅ⲉ̅)</span> ⲁ ⲛ̅ϫⲓϫⲉⲉⲩⲉ ⲙ̅ⲡϫⲟⲉⲓⲥ ϫⲓϭⲟⲗ ⲉⲣⲟϥ. ⲁⲩⲱ ⲡⲉⲩⲟⲩⲟⲉⲓϣ
  ⲛⲁϣⲱⲡⲉ ϣⲁ ⲉⲛⲉϩ. <span style="color:#b00e23">(ⲓ̅ⲋ̅)</span> ⲁϥⲧⲙ̅ⲙⲟⲟⲩ ⲉⲃⲟⲗ ϩⲙ̅
  ⲡⲱⲧ ⲙ̅ⲡⲉⲥⲟⲩⲟ: ⲁϥⲧⲥⲓⲟⲟⲩ ⲛ̅ⲉⲃⲓⲱ ⲉⲃⲟⲗ ϩⲛ̅ ⲟⲩⲡⲉⲧⲣⲁ:
  <h3 id="psalms81">81</h3>ⲡ̅ⲁ̅. ⲡⲉⲯⲁⲗⲙⲟⲥ ⲛ̅ⲁⲥⲁⲫ <span style=
  "color:#b00e23">(ⲁ̅)</span> ⲁ ⲡⲛⲟⲩⲧⲉ ⲁϩⲉⲣⲁⲧϥ̅ ϩⲛ̅ ⲧⲥⲩⲛⲁⲅⲱⲅⲏ ⲛ̅ⲛ̅ⲛⲟⲩⲧⲉ. ⲉϥϩⲛ̅
  ⲧⲙⲛ̅ⲧⲉ ⲇⲉ ϥⲛⲁϫⲛⲉ ⲛ̅ⲛⲟⲩⲧⲉ <span style="color:#b00e23">(ⲃ̅)</span> ϫⲉ ϣⲁⲧⲛⲁⲩ
  ⲧⲉⲧⲛ̅ⲕⲣⲓⲛⲉ ⲙ̅ⲡϫⲓⲛ̅ϭⲟⲛⲥ. ⲧⲉⲧⲛ̅ϫⲓ ⲙ̅ⲡϩⲟ ⲛ̅ⲛ̅ⲣⲉϥⲣ̅ⲛⲟⲃⲉ. ⲇⲓⲁⲯⲁⲗⲙⲁ. <span style=
  "color:#b00e23">(ⲅ̅)</span> ⲕⲣⲓⲛⲉ ⲙ̅ⲡⲟⲣⲫⲁⲛⲟⲥ ⲙⲛ̅ ⲫⲏⲕⲉ ⲛ̅ⲧⲉⲧⲛ̅ⲧⲙⲁⲉⲓⲟ
  ⲙ̅ⲡⲉⲧⲑⲃ̅ⲃⲓⲏⲩ ⲙⲛ̅ ⲡⲉⲃⲓⲏⲛ <span style="color:#b00e23">(ⲇ̅)</span> ⲙⲁⲧⲟⲩϫⲉ
  ⲡⲉⲃⲓⲏⲛ ⲙⲛ̅ ⲡϩⲏⲕⲉ. ⲛⲁϩⲙⲉϥ ⲉⲧϭⲓϫ ⲛ̅ⲛ̅ⲣⲉϥⲣ̅ⲛⲟⲃⲉ. <span style=
  "color:#b00e23">(ⲉ̅)</span> ⲙ̅ⲡⲟⲩⲉⲓⲙⲉ ⲙ̅ⲡⲟⲩϭⲙ̅ ⲡⲉⲩϩⲏⲧ. ⲉⲩⲙⲟⲟϣⲉ ϩⲙ̅ ⲡⲕⲁⲕⲉ.
  ⲥⲉⲛⲁⲕⲓⲙ ⲛ̅ϭⲓ ⲛ̅ⲥⲛ̅ⲧⲉ ⲙ̅ⲡⲕⲁϩ. <span style="color:#b00e23">(ⲋ̅)</span> ⲁⲛⲟⲕ
  ⲁⲓϫⲟⲟⲥ ϫⲉ ⲛ̅ⲧⲉⲧⲛ̅ ϩⲉⲛⲛⲟⲩⲧⲉ. ⲛ̅ⲧⲉⲧⲛ̅ ⲛ̅ϣⲏⲣⲉ ⲙ̅ⲡⲉⲧϫⲟⲥⲉ ⲧⲏⲣⲧⲛ̅. <span style=
  "color:#b00e23">(ⲍ̅)</span> ⲉⲓⲥ ϩⲏⲏⲧⲉ ⲧⲉⲧⲉⲧⲛⲁⲙⲟⲩ ⲛ̅ⲑⲉ ⲛ̅ⲛ̅ⲣⲱⲙⲉ. ⲁⲩⲱ ⲧⲉⲧⲛⲁϩⲉ
  ⲛ̅ⲑⲉ ⲛ̅ⲟⲩⲁ ⲛ̅ⲛ̅ⲁⲣⲭⲱⲛ: <span style="color:#b00e23">(ⲏ̅)</span> ⲧⲱⲟⲩⲛⲅ̅ ⲡⲛⲟⲩⲧⲉ
  ⲛⲅ̅ⲕⲣⲓⲛⲉ ⲙ̅ⲡⲕⲁϩ. ϫⲉ ⲛ̅ⲧⲟⲕ ⲡⲉⲧⲛⲁϥⲱⲧⲉ ⲉⲃⲟⲗ ⲛ̅ⲛ̅ϩⲉⲑⲛⲟⲥ ⲧⲏⲣⲟⲩ:
  <h3 id="psalms82">82</h3>ⲡ̅ⲃ̅. ⲧⲱⲇⲏ ⲡⲉⲯⲁⲗⲙⲟⲥ ⲛ̅ⲁⲥⲁⲫ <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲡϫⲟⲉⲓⲥ ⲛⲓⲙ ⲡⲉⲧⲛⲁϣⲉⲓⲛⲉ ⲙ̅ⲙⲟⲕ ⲙ̅ⲡⲣ̅ⲕⲁⲣⲱⲕ
  ⲡⲛⲟⲩⲧⲉ ⲟⲩⲇⲉ ⲙ̅ⲡⲣ̅ϭⲱ. <span style="color:#b00e23">(ⲃ̅)</span> ϫⲉ ⲉⲓⲥ
  ⲛⲉⲕϫⲓϫⲉⲉⲩⲉ ⲁⲩⲱϣ ⲉⲃⲟⲗ. ⲁⲩⲱ ⲛⲉⲧⲙⲟⲥⲧⲉ ⲙ̅ⲙⲟⲕ ⲁⲩϫⲓⲥⲉ ⲛ̅ⲧⲉⲩⲁⲡⲉ. <span style=
  "color:#b00e23">(ⲅ̅)</span> ⲁⲩϫⲓϣⲟϫⲛⲉ ⲉϥϩⲟⲟⲩ ⲉϩⲟⲩⲛ ⲉⲡⲉⲕⲗⲁⲟⲥ. ⲁⲩⲱ ⲁⲩⲙⲉⲉⲩⲉ
  ⲉϩⲟⲩⲛ ⲉⲛⲉⲕⲡⲉⲧⲟⲩⲁⲁⲃ. <span style="color:#b00e23">(ⲇ̅)</span> ⲁⲩϫⲟⲟⲥ ϫⲉ ⲁⲙⲏⲓⲧⲛ
  ⲛⲧⲛϥⲟⲧⲟⲩ ⲉⲃⲟⲗ ϩⲛ̅ ⲛϩⲉⲑⲛⲟⲥ ⲛϥⲧⲙϣⲱⲡⲉ ϭⲉ ⲛ̅ϭⲓ ⲡⲣⲁⲛ ⲙⲡⲓⲥⲣⲁⲏⲗ. <span style=
  "color:#b00e23">(ⲉ̅)</span> ⲁⲩϫⲓ ⲛⲟⲩϣⲟϫⲛⲉ ⲛⲟⲩⲱⲧ ϩⲓ ⲟⲩⲥⲟⲡ ⲁⲩⲥⲙⲓⲛⲉ ⲛⲟⲩⲇⲓⲁⲑⲏⲕⲏ
  ⲉⲣⲟⲕ. <span style="color:#b00e23">(ⲋ̅)</span> ⲛ̅ϭⲓ ⲡⲙⲁⲛϣⲱⲡⲉ ⲛⲛⲓ̈ⲇⲟⲩⲙⲁⲓⲟⲥ ⲙⲛ
  ⲛⲓⲥⲙⲁⲏⲗⲓⲧⲏⲥ. ⲙⲱⲁⲃ ⲙⲛ ⲛⲉⲃⲟⲗ ϩⲛ̅ ⲁⲅⲁⲣ. <span style="color:#b00e23">(ⲍ̅)</span>
  ⲅⲉⲃⲉⲣ ⲙⲛ ⲁⲙⲙⲱⲛ ⲙⲛ ⲡⲁⲙⲁⲗⲏⲕ. ⲙⲛ ⲛⲁⲗⲗⲟⲫⲩⲗⲟⲥ ⲁⲩⲱ ⲛⲉⲧⲟⲩⲏϩ ϩⲛ̅ ⲧⲩⲣⲟⲥ. <span style=
  "color:#b00e23">(ⲏ̅)</span> ⲕⲁⲓ ⲅⲁⲣ ⲁⲥⲥⲟⲩⲣ ⲁϥϥⲓ̈ ⲛⲙⲙⲁⲩ. ⲁⲩϯⲧⲟⲟⲧⲟⲩ ⲙⲛ ⲛϣⲏⲣⲉ
  ⲛⲗⲱⲧ. ⲇⲓⲁⲯⲁⲗⲙⲁ. <span style="color:#b00e23">(ⲑ̅)</span> ⲁⲣⲓ̈ ⲑⲉ ⲛⲁⲩ ⲉⲛⲧⲁⲕⲁⲁⲥ
  ⲙⲙⲁⲇⲓϩⲁⲙ ⲙⲛ ⲥⲓⲥⲁⲣⲁ. ⲁⲩⲱ ⲛ̅ⲑⲉ ⲛⲓ̈ⲁⲃⲉⲓⲛ ϩⲙ ⲡⲉⲭⲉⲓⲙⲁⲣ̅ⲣⲟⲥ ⲛⲕⲉⲓⲥⲱⲛ. <span style=
  "color:#b00e23">(ⲓ̅)</span> ⲁⲩϥⲟⲧⲟⲩ ⲉⲃⲟⲗ ϩⲛ̅ ⲟⲩⲙⲁ ⲉⲙⲛⲙⲟⲟⲩ ⲛ̅ϩⲏⲧϥ. ⲁⲩϣⲱⲡⲉ ⲛ̅ⲑⲉ
  ⲛⲛⲉⲓⲧⲛ ⲙⲡⲕⲁϩ. <span style="color:#b00e23">(ⲓ̅ⲁ̅)</span> ⲕⲁ ⲛⲉⲩⲁⲣⲭⲱⲛ ⲛ̅ⲑⲉ
  ⲛⲱⲣⲉⲃ ⲙⲛ ⲍⲏⲃ ⲙⲛ ⲍⲉⲃⲉⲉ ⲙⲛ ⲥⲁⲗⲙⲁⲛⲁⲛ ⲉⲩⲁⲣⲭⲱⲛ ⲧⲏⲣⲟⲩ. ⲛⲁⲓ ⲉⲛⲧⲁⲩϫⲟⲟⲥ ϫⲉ
  ⲙⲁⲣⲛⲕⲗⲏⲣⲟⲛⲟⲙⲉⲓ ⲛⲁⲛ ⲙⲡⲙⲁ ⲉⲧⲟⲩⲁⲁⲃ ⲙⲡⲛⲟⲩⲧⲉ <span style=
  "color:#b00e23">(ⲓ̅ⲅ̅)</span> ⲡⲁⲛⲟⲩⲧⲉ ⲕⲁⲁⲩ ⲛ̅ⲑⲉ ⲛⲟⲩⲧⲣⲟⲭⲟⲥ. ⲛ̅ⲑⲉ ⲛⲟⲩⲣⲟⲟⲩⲉ
  ⲙⲡⲉⲙⲧⲟ ⲉⲃⲟⲗ ⲙⲡⲧⲏⲩ. <span style="color:#b00e23">(ⲓ̅ⲇ̅)</span> ⲛ̅ⲑⲉ ⲛⲟⲩⲕⲱϩⲧ
  ⲉϣⲁϥⲣⲱⲕϩ ⲛⲟⲩⲙⲁⲛϣⲏⲛ. ⲁⲩⲱ ⲛ̅ⲑⲉ ⲛⲟⲩϣⲁϩ ⲉϥⲣⲱⲕϩ ⲛϩⲉⲛ̅ⲧⲟⲟⲩ. <span style=
  "color:#b00e23">(ⲓ̅ⲉ̅)</span> ⲉⲕⲉⲡⲱⲧ ⲛⲥⲱⲟⲩ ⲛⲧⲉⲓ̈ϩⲉ ϩⲛ̅ ⲧⲉⲕϩⲁⲧⲏⲩ. ⲁⲩⲱ
  ⲉⲕⲉϣⲧⲣⲧⲱⲣⲟⲩ ϩⲛ̅ ⲧⲉⲕⲟⲣⲅⲏ. <span style="color:#b00e23">(ⲓ̅ⲋ̅)</span> ⲙⲉϩ ⲛⲉⲩϩⲟ
  ⲛⲥⲱϣ. ⲁⲩⲱ ⲥⲉⲛⲁϣⲓⲛⲉ ⲛⲥⲁ ⲡⲉⲕⲣⲁⲛ ⲡϫⲟⲉⲓⲥ. <span style=
  "color:#b00e23">(ⲓ̅ⲍ̅)</span> ⲙⲁⲣⲟⲩϫⲓϣⲓⲡⲉ ⲛⲥⲉϣⲧⲟⲣⲧⲣ ϣⲁ ⲉⲛⲉϩ ⲛⲉⲛⲉϩ. ⲛⲥⲉⲟⲩⲱⲗⲥ
  ⲛⲥⲉⲧⲁⲕⲟ. <span style="color:#b00e23">(ⲓ̅ⲏ̅)</span> ⲁⲩⲱ ⲙⲁⲣⲟⲩⲉⲓⲙⲉ ϫⲉ ⲡⲉⲕⲣⲁⲛ ⲡⲉ
  ⲡϫⲟⲉⲓⲥ. ϫⲉ ⲛ̅ⲧⲟⲕ ⲙⲁⲩⲁⲁⲕ ⲡⲉ ⲡⲉⲧϫⲟⲥⲉ ⲉϩⲣⲁⲓ ⲉϫⲙ ⲡⲕⲁϩ ⲧⲏⲣϥ:
  <h3 id="psalms83">83</h3>ⲡ̅ⲅ̅. ⲉⲡϫⲱⲕ ⲉⲃⲟⲗ ϩⲁⲛⲉϩⲣⲱⲧ ⲡⲉⲯⲁⲗⲙⲟⲥ ⲛ̅ⲛ̅ϣⲏⲣⲉ ⲛ̅ⲕⲟⲣⲉ.
  <span style="color:#b00e23">(ⲁ̅)</span> ⲉϣϫⲉ ϩⲉⲛⲙⲉⲣⲓⲧ ⲛⲉ ⲛⲉⲕⲙⲁⲛ̅ϣⲱⲡⲉ ⲡϫⲟⲉⲓⲥ
  ⲛ̅ⲛ̅ϭⲟⲙ <span style="color:#b00e23">(ⲃ̅)</span> ⲁ ⲧⲁⲯⲩⲭⲏ ⲟⲩⲁϣⲟⲩ. ⲁⲩⲱ ⲁⲥϣⲱⲥ
  ⲙⲛ̅ⲥⲁ ⲛⲉⲕⲁⲩⲗⲏ ⲡϫⲟⲉⲓⲥ. ⲁ ⲡⲁϩⲏⲧ ⲙⲛ̅ ⲧⲁⲥⲁⲣⲝ ⲧⲉⲗⲏⲗ ⲉϫⲙ̅ ⲡⲛⲟⲩⲧⲉ ⲉⲧⲟⲛϩ̅.
  <span style="color:#b00e23">(ⲅ̅)</span> ⲕⲁⲓ ⲅⲁⲣ ⲁⲩϫⲁϫ ϭⲛ̅ ⲟⲩⲏⲓ ⲛⲁϥ. ⲁⲩⲱ
  ⲁⲩϭⲙ̅ⲡϣⲁⲛ ϭⲛ̅ ⲟⲩⲙⲁϩ ⲛⲁⲥ. ⲡⲙⲁ ⲉⲧⲥ̅ⲛⲁⲕⲁ ⲛⲉⲥϣⲏⲣⲉ ⲛ̅ϩⲏⲧϥ̅. <span style=
  "color:#b00e23">(ⲇ̅)</span> ⲛⲉⲕⲑⲩⲥⲓⲁⲥⲧⲏⲣⲓⲟⲛ ⲡϫⲟⲉⲓⲥ ⲛ̅ⲛ̅ϭⲟⲙ ⲡⲁⲣ̅ⲣⲟ ⲁⲩⲱ
  ⲡⲁⲛⲟⲩⲧⲉ. <span style="color:#b00e23">(ⲉ̅)</span> ⲛⲁⲓⲁⲧⲟⲩ ⲛ̅ⲟⲩⲟⲛ ⲛⲓⲙ ⲉⲧⲟⲩⲏϩ
  ϩⲙ̅ ⲡⲉⲕⲏⲓ ⲥⲉⲛⲁⲥⲙⲟⲩ ⲉⲣⲟⲕ ϣⲁ ⲉⲛⲉϩ ⲛ̅ⲉⲛⲉϩ. ⲇⲓⲁⲯⲁⲗⲙⲁ ⲛⲁⲓⲁⲧϥ̅ ⲙ̅ⲡⲣⲱⲙⲉ ⲉⲧⲕⲛⲁϣⲟⲡϥ̅
  ⲉⲣⲟⲕ ⲡϫⲟⲉⲓⲥ. ⲁϥⲕⲱ ⲛ̅ϩⲉⲛⲙⲉⲉⲩⲉ ϩⲙ̅ ⲡⲉϥϩⲏⲧ <span style=
  "color:#b00e23">(ⲋ̅)</span> ⲉⲡⲉⲓⲁ ⲙ̅ⲡⲣⲓⲙⲉ ⲡⲙⲁ ⲉⲛⲧⲁϥⲥⲙⲛ̅ⲧϥ̅ ⲕⲁⲓ ⲅⲁⲣ ⲡⲉⲧⲥⲙⲛ̅
  ⲛⲟⲙⲟⲥ ⲛⲁϯ ⲛ̅ϩⲉⲛⲥⲙⲟⲩ. <span style="color:#b00e23">(ⲍ̅)</span> ⲥⲉⲛⲁⲙⲟⲟϣⲉ ⲉⲃⲟⲗ
  ϩⲛ̅ ⲟⲩϭⲟⲙ ⲉⲩϭⲟⲙ. ⲡⲛⲟⲩⲧⲉ ⲛ̅ⲛ̅ⲛⲟⲩⲧⲉ ⲛⲁⲟⲩⲱⲛϩ̅ ⲉⲃⲟⲗ ϩⲛ̅ ⲥⲓⲱⲛ. <span style=
  "color:#b00e23">(ⲏ̅)</span> ⲥⲱⲧⲙ̅ ⲉⲡⲁϣⲗⲏⲗ ⲡϫⲟⲉⲓⲥ ⲡⲛⲟⲩⲧⲉ ⲛ̅ⲛ̅ϭⲟⲙ. ϫⲓⲥⲙⲏ ⲉⲣⲟⲓ
  ⲡⲛⲟⲩⲧⲉ ⲛ̅ⲓⲁⲕⲱⲃ. ⲇⲓⲁⲯⲁⲗⲙⲁ <span style="color:#b00e23">(ⲑ̅)</span> ⲁⲛⲁⲩ ⲡⲛⲟⲩⲧⲉ
  ⲧⲉⲛⲛⲁϣⲧⲉ. ⲛⲅ̅ϭⲱϣⲧ̅ ⲉϫⲙ̅ ⲡϩⲟ ⲙ̅ⲡⲉⲕⲭⲣ̅ⲥ̅. <span style=
  "color:#b00e23">(ⲓ̅)</span> ϫⲉ ⲛⲁⲛⲟⲩ ⲟⲩϩⲟⲟⲩ ⲛ̅ⲟⲩⲱⲧ ϩⲛ̅ ⲛⲉⲕⲁⲩⲗⲏ ⲉϩⲟⲩⲉ ϣⲟ
  ⲙ̅ⲡⲉⲩⲃⲟⲗ. ⲁⲓⲥⲟⲧⲡⲥ̅ ⲛⲁⲓ ⲛ̅ϩⲟⲩⲟ ⲉⲧⲣⲉⲩⲛⲟϫⲧ̅ ϩⲙ̅ ⲡⲏⲓ ⲙ̅ⲡⲛⲟⲩⲧⲉ ⲉϩⲟⲩⲉ ⲟⲩⲱϩ ϩⲛ̅
  ⲙ̅ⲙⲁⲛ̅ϣⲱⲡⲉ ⲛ̅ⲛ̅ⲣⲉϥⲣ̅ⲛⲟⲃⲉ. <span style="color:#b00e23">(ⲓ̅ⲁ̅)</span> ϫⲉ ⲡϫⲟⲉⲓⲥ
  ⲡⲛⲟⲩⲧⲉ ⲙⲉ ⲙ̅ⲡⲛⲁ ⲙⲛ̅ ⲧⲙⲉ. ⲁⲩⲱ ϥⲛⲁϯ ⲛ̅ⲟⲩⲭⲁⲣⲓⲥ ⲙⲛ̅ ⲟⲩⲉⲟⲟⲩ. ⲛⲉⲧⲙⲟⲟϣⲉ ϩⲛ̅
  ⲟⲩⲙⲛ̅ⲧⲃⲁⲗϩⲏⲧ ⲙ̅ⲡϫⲟⲉⲓⲥ ⲛⲁϥⲟϭⲟⲩ ⲁⲛ ⲛ̅ⲛ̅ⲁⲅⲁⲑⲟⲛ. <span style=
  "color:#b00e23">(ⲓ̅ⲃ̅)</span> ⲡϫⲟⲉⲓⲥ ⲡⲛⲟⲩⲧⲉ ⲛ̅ⲛ̅ϭⲟⲙ. ⲛⲁⲓⲁⲧϥ̅ ⲙ̅ⲡⲣⲱⲙⲉ
  ⲉⲧⲛⲁϩⲉⲗⲡⲓⲍⲉ ⲉⲣⲟⲕ:
  <h3 id="psalms84">84</h3>ⲡ̅ⲇ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲛ̅ϣⲏⲣⲉ ⲛ̅ⲕⲟⲣⲉ.
  <span style="color:#b00e23">(ⲁ̅)</span> ⲡϫⲟⲉⲓⲥ ⲁⲕⲟⲩⲉϣ ⲡⲉⲕⲕⲁϩ ⲁⲕⲕⲧⲟ
  ⲛ̅ⲧⲁⲓⲭⲙⲁⲗⲱⲥⲓⲁ ⲛ̅ⲓⲁⲕⲱⲃ. <span style="color:#b00e23">(ⲃ̅)</span> ⲁⲕⲕⲱ ⲉⲃⲟⲗ
  ⲛ̅ⲛ̅ⲁⲛⲟⲙⲓⲁ ⲙ̅ⲡⲉⲕⲗⲁⲟⲥ. ⲁⲕϩⲱⲃⲥ̅ ⲉⲃⲟⲗ ⲉϫⲛ̅ ⲛⲉⲩⲛⲟⲃⲓ ⲧⲏⲣⲟⲩ ⲇⲓⲁⲯⲁⲗⲙⲁ <span style=
  "color:#b00e23">(ⲅ̅)</span> ⲁⲕⲧⲁⲗϭⲉ ⲧⲉⲕⲟⲣⲅⲏ ⲧⲏⲣⲥ̅. ⲁⲕⲕⲧⲟⲕ ⲉⲃⲟⲗ ϩⲛ̅ ⲧⲟⲣⲅⲏ
  ⲙ̅ⲡⲉⲕϭⲱⲛⲧ̅. <span style="color:#b00e23">(ⲇ̅)</span> ⲙⲁⲕⲧⲟⲛ ⲡⲛⲟⲩⲧⲉ ⲛ̅ⲛⲉⲛⲟⲩϫⲁⲓ
  ⲛⲅ̅ⲕⲧⲟ ⲙ̅ⲡⲉⲕϭⲱⲛⲧ̅ ⲛ̅ⲥⲁⲃⲟⲗ ⲙ̅ⲙⲟⲛ. <span style="color:#b00e23">(ⲉ̅)</span> ⲙⲏ
  ⲉⲕⲛⲁⲛⲟⲩϭⲥ̅ ⲉⲣⲟⲛ ϣⲁ ⲉⲛⲉϩ. ⲏ ⲉⲕⲛⲁⲥⲱⲙⲛ̅ⲧ ⲛ̅ⲧⲉⲕⲟⲣⲅⲏ ϫⲓⲛ ⲟⲩϫⲱⲙ ϣⲁ ⲟⲩϫⲱⲙ.
  <span style="color:#b00e23">(ⲋ̅)</span> ⲡⲛⲟⲩⲧⲉ ⲛ̅ⲧⲟⲕ ⲉⲕⲛⲁⲕⲟⲧⲕ̅ ⲁⲩⲱ ⲛⲅ̅ⲧⲁⲛϩⲟⲛ.
  ⲁⲩⲱ ⲡⲉⲕⲗⲁⲟⲥ ⲛⲁⲉⲩⲫⲣⲁⲛⲉ ⲉϩⲣⲁⲓ ⲉϫⲱⲕ <span style="color:#b00e23">(ⲍ̅)</span>
  ⲙⲁⲧⲥⲁⲃⲟⲛ ⲡϫⲟⲉⲓⲥ ⲉⲡⲕⲛⲁ ⲁⲩⲱ ⲉⲕⲉϯ ⲛⲁⲛ ⲙ̅ⲡⲉⲕⲟⲩϫⲁⲓ. <span style=
  "color:#b00e23">(ⲏ̅)</span> ϯⲛⲁⲥⲱⲧⲙ̅ ϫⲉ ⲉⲣⲉ ⲡϫⲟⲉⲓⲥ ⲡⲛⲟⲩⲧⲉ ⲛⲁϫⲉ ⲟⲩⲛ̅ϩⲏⲧⲧ̅. ϫⲉ
  ⲉϥⲛⲁϫⲱ ⲛ̅ⲟⲩⲉⲓⲣⲏⲛⲏ ⲙ̅ⲡⲉϥⲗⲁⲟⲥ. ⲁⲩⲱ ⲉϫⲛ̅ ⲛⲉϥⲡⲉⲧⲟⲩⲁⲁⲃ ⲙⲛ̅ ⲛⲉⲧⲕⲧⲟ ⲙ̅ⲡⲉⲩϩⲏⲧ ⲉⲣⲟϥ.
  <span style="color:#b00e23">(ⲑ̅)</span> ⲡⲗⲏⲛ ⲡⲉϥⲟⲩϫⲁⲓ ϩⲏⲛ ⲉϩⲟⲩⲛ ⲉⲛⲉⲧⲣ̅ϩⲟⲧⲉ
  ϩⲏⲧϥ̅. <span style="color:#b00e23">(ⲓ̅)</span> ⲉⲧⲣⲉ ⲟⲩⲉⲟⲟⲩ ⲟⲩⲱϩ ϩⲙ̅ ⲡⲉⲛⲕⲁϩ. ⲁ
  ⲡⲛⲁ ⲙⲛ ⲧⲙⲉ ⲧⲱⲙⲛ̅ⲧ ⲉⲛⲉⲩⲉⲣⲏⲩ. ⲁ ⲧⲇⲓⲕⲁⲓⲟⲥⲩⲛⲏ ⲙⲛ̅ ϯⲣⲏⲛⲏ ϯⲡⲉⲓ ⲉⲣⲛ̅ ⲛⲉⲩⲉⲣⲏⲩ.
  <span style="color:#b00e23">(ⲓ̅ⲁ̅)</span> ⲁ ⲧⲙⲉ ϯⲟⲩⲱ ⲉⲃⲟⲗ ϩⲙ̅ ⲡⲕⲁϩ. ⲁⲩⲱ ⲁ
  ϯⲇⲓⲕⲁⲓⲟⲥⲩⲛⲏ ϭⲱϣⲧ̅ ⲉⲃⲟⲗ ϩⲛ̅ ⲧⲡⲉ. <span style="color:#b00e23">(ⲓ̅ⲃ̅)</span> ⲕⲁⲓ
  ⲅⲁⲣ ⲡⲉⲛⲛⲟⲩⲧⲉ ⲛⲁϯ ⲛ̅ⲟⲩⲙⲛ̅ⲧⲭⲣ̅ⲥ̅. ⲁⲩⲱ ⲡⲉⲛⲕⲁϩ ⲛⲁϯ ⲙ̅ⲡⲉϥⲕⲁⲣⲡⲟⲥ. <span style=
  "color:#b00e23">(ⲓ̅ⲅ̅)</span> ⲧⲇⲓⲕⲁⲓⲟⲥⲩⲛⲏ ⲛⲁⲙⲟⲟϣⲉ ϩⲁ ⲧⲉϥϩⲏ. ⲁⲩⲱ ϥⲛⲁⲕⲱ
  ⲛ̅ⲛⲉϥⲧⲁϭⲥⲉ ⲉⲩϩⲓⲏ:
  <h3 id="psalms85">85</h3>ⲡ̅ⲉ̅. ⲡϣⲗⲏⲗ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲣⲉⲕⲧ ⲡⲉⲕⲙⲁⲁϫⲉ ⲛⲅ̅ⲥⲱⲧⲙ̅ ⲉⲣⲟⲓ. ϫⲉ ⲁⲛⲟⲕ ⲁⲛⲅ̅
  ⲟⲩϩⲏⲕⲉ ⲁⲛⲅ̅ ⲟⲩⲉⲃⲓⲏⲛ. <span style="color:#b00e23">(ⲃ̅)</span> ϩⲁⲣⲉϩ ⲉⲧⲁⲯⲩⲭⲏ ϫⲉ
  ϯ ⲟⲩⲁⲁⲃ. ⲡⲛⲟⲩⲧⲉ ⲙⲁⲧⲟⲩϫⲉ ⲡⲉⲕϩⲙ̅ϩⲁⲗ ⲉⲧϩⲉⲗⲡⲓⲍⲉ ⲉⲣⲟⲕ. <span style=
  "color:#b00e23">(ⲅ̅)</span> ⲛⲁ ⲛⲁⲓ ⲡϫⲟⲉⲓⲥ ϫⲉ ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲙ̅ⲡⲉϩⲟⲟⲩ
  ⲧⲏⲣϥ̅. <span style="color:#b00e23">(ⲇ̅)</span> ⲉⲩⲫⲣⲁⲛⲉ ⲛ̅ⲧⲉⲯⲩⲭⲏ ⲙ̅ⲡⲉⲕϩⲙ̅ϩⲁⲗ
  ϫⲉ ⲁⲓϥⲓ ⲛ̅ⲧⲁⲯⲩⲭⲏ ⲉϩⲣⲁⲓ ⲉⲣⲟⲕ ⲡϫⲟⲉⲓⲥ <span style="color:#b00e23">(ⲉ̅)</span> ϫⲉ
  ⲛ̅ⲧⲟⲕ ⲡϫⲟⲉⲓⲥ ⲛ̅ⲧⲕ̅ ⲟⲩⲭⲣ̅ⲥ̅ ⲁⲩⲱ ⲛ̅ⲧⲕ̅ ⲟⲩϩⲁⲕ. ⲛⲁϣⲉ ⲡⲉⲕⲛⲁ ⲉϫⲛ̅ ⲟⲩⲟⲛ ⲛⲓⲙ ⲉⲧⲱϣ
  ⲉϩⲣⲁⲓ ⲟⲩⲃⲏⲕ. <span style="color:#b00e23">(ⲋ̅)</span> ⲡϫⲟⲉⲓⲥ ⲥⲱⲧⲙ̅ ⲉⲡⲁϣⲗⲏⲗ.
  ⲛⲅ̅ϯϩⲧⲏⲕ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅. <span style="color:#b00e23">(ⲍ̅)</span> ϩⲙ̅
  ⲡⲉϩⲟⲟⲩ ⲛ̅ⲧⲁⲑⲗⲓⲯⲓⲥ ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ϫⲉ ⲁⲕⲥⲱⲧⲙ̅ ⲉⲣⲟⲓ <span style=
  "color:#b00e23">(ⲏ̅)</span> ⲙ̅ⲙⲛ̅ⲧ ⲡⲉⲧⲉⲓⲛⲉ ⲙ̅ⲙⲟⲕ ⲡϫⲟⲉⲓⲥ ϩⲛ̅ ⲛⲛⲟⲩⲧⲉ. ⲁⲩⲱ ⲙⲛ̅
  ⲟⲩⲟⲛ ⲕⲁⲧⲁ ⲛⲉⲕϩⲃⲏⲩⲉ. <span style="color:#b00e23">(ⲑ̅)</span> ⲛ̅ϩⲉⲑⲛⲟⲥ ⲧⲏⲣⲟⲩ
  ⲉⲛⲧⲁⲕⲧⲁⲙⲓⲟⲟⲩ ⲛⲏⲩ ⲛ̅ⲥⲉⲟⲩⲱϣⲧ̅ ⲙ̅ⲡⲉⲕⲙ̅ⲧⲟ ⲉⲃⲟⲗ ⲡϫⲟⲉⲓⲥ. ⲛ̅ⲥⲉϯⲉⲟⲟⲩ ⲙ̅ⲡⲉⲕⲣⲁⲛ.
  <span style="color:#b00e23">(ⲓ̅)</span> ϫⲉ ⲛ̅ⲧⲟⲕ ⲟⲩⲛⲟϭ ⲉⲕⲉⲓⲣⲉ ⲛ̅ϩⲉⲛϣⲡⲏⲣⲉ.
  ⲛ̅ⲧⲟⲕ ⲡⲉ ⲡⲛⲟϭ ⲛ̅ⲛⲟⲩⲧⲉ ⲙⲁⲩⲁⲁϥ. <span style="color:#b00e23">(ⲓ̅ⲁ̅)</span>
  ϫⲓⲙⲟⲉⲓⲧ ϩⲏⲧⲧ̅ ⲡϫⲟⲉⲓⲥ ϩⲛ̅ ⲧⲉⲕϩⲓⲏ. ⲁⲩⲱ ϯⲛⲁⲃⲱⲕ ϩⲛ̅ ⲧⲉⲕⲙⲉ. ⲙⲁⲣⲉ ⲡⲁϩⲏⲧ ⲉⲩⲫⲣⲁⲛⲉ
  ⲉⲧⲣⲁⲣ̅ϩⲟⲧⲉ ϩⲏⲧϥ̅ ⲙ̅ⲡⲉⲕⲣⲁⲛ. <span style="color:#b00e23">(ⲓ̅ⲃ̅)</span>
  ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲡϫⲟⲓ̈ⲥ ⲡⲛⲟⲩⲧⲉ ϩⲙ̅ ⲡⲁϩⲏⲧ ⲧⲏⲣϥ̅. ⲁⲩⲱ ϯⲛⲁϯⲉⲟⲟⲩ ⲙ̅ⲡⲉⲕⲣⲁⲛ ⲛ̅ϣⲁ
  ⲉⲛⲉϩ. <span style="color:#b00e23">(ⲓ̅ⲅ̅)</span> ϫⲉ ⲟⲩⲛⲟϭ ⲡⲉ ⲡⲉⲕⲛⲁ ⲉϩⲣⲁⲓ ⲉϫⲱⲓ
  ⲁⲩⲱ ⲁⲕⲧⲟⲩϫⲉ ⲧⲁⲯⲩⲭⲏ ⲉⲃⲟⲗ ϩⲛ̅ ⲁⲙⲛ̅ⲧⲉ ⲙ̅ⲡⲉⲥⲏⲧ. ⲇⲓⲁⲯⲁⲗ. <span style=
  "color:#b00e23">(ⲓ̅ⲇ̅)</span> ⲡⲛⲟⲩⲧⲉ ⲁ ϩⲉⲛⲡⲁⲣⲁⲛⲟⲙⲟⲥ ⲧⲱⲟⲩⲛ ⲉϩⲣⲁⲓ ⲉϫⲱⲓ. ⲁⲩⲱ
  ⲧⲥⲩⲛⲁⲅⲱⲅⲏ ⲛ̅ⲛ̅ϫⲱⲱⲣⲉ ⲁⲥϣⲓⲛⲉ ⲛ̅ⲥⲁ ⲧⲁⲯⲩⲭⲏ. ⲙ̅ⲡⲟⲩⲕⲁⲁⲕ ⲙ̅ⲡⲉⲩⲙ̅ⲧⲟ ⲉⲃⲟⲗ.
  <span style="color:#b00e23">(ⲓ̅ⲉ̅)</span> ϫⲉ ⲛ̅ⲧⲟⲕ ⲡϫⲟⲉⲓⲥ ⲡⲛⲟⲩⲧⲉ ⲛ̅ⲧⲕ̅
  ⲟⲩϣⲁⲛϩⲧⲏϥ ⲁⲩⲱ ⲛ̅ⲧⲕ̅ ⲟⲩⲛⲁⲏⲧ. ⲛ̅ⲧⲕ̅ ⲟⲩϩⲁⲣϣ̅ϩⲏⲧ ⲉⲛⲁϣⲉ ⲡⲉϥⲛⲁ ⲁⲩⲱ ⲛ̅ⲧⲕ̅ ⲟⲩⲙⲉ.
  <span style="color:#b00e23">(ⲓ̅ⲋ̅)</span> ϭⲱϣⲧ̅ ⲉϩⲣⲁⲓ ⲉϫⲱⲓ ⲛⲅ̅ⲛⲁ ⲛⲁⲓ ϯ
  ⲟⲩⲧⲁϫⲣⲟ ⲙ̅ⲡⲉⲕϩⲙ̅ϩⲁⲗ. ⲛⲅ̅ⲧⲟⲩϫⲟ ⲙ̅ⲡϣⲏⲣⲉ ⲛ̅ⲧⲉⲕϩⲙ̅ϩⲁⲗ. <span style=
  "color:#b00e23">(ⲓ̅ⲍ̅)</span> ⲁⲣⲓ ⲟⲩⲙⲁⲉⲓⲛ ⲛⲙ̅ⲙⲁⲓ ⲉⲩⲡⲉⲧⲛⲁⲛⲟⲩϥ. ⲁⲩⲱ ⲙⲁⲣⲟⲩⲛⲁⲩ
  ⲛ̅ϭⲓ ⲛⲉⲧⲙⲟⲥⲧⲉ ⲙ̅ⲙⲟⲓ ⲛ̅ⲥⲉϫⲓϣⲓⲡⲉ. ϫⲉ ⲛ̅ⲧⲟⲕ ⲡϫⲟⲉⲓⲥ ⲁⲕⲃⲟⲏⲑⲉⲓ ⲉⲣⲟⲓ ⲁⲕⲥⲉⲡⲥⲱⲡⲧ̅.
  <h3 id="psalms86">86</h3>ⲡ̅ⲋ̅. ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲛ̅ⲛ̅ϣⲏⲣⲉ ⲛ̅ⲕⲟⲣⲉ. <span style=
  "color:#b00e23">(ⲁ̅)</span> ⲉⲣⲉ ⲛⲉϥⲥⲛ̅ⲧⲉ ϩⲛ̅ ⲛ̅ⲧⲟⲟⲩ ⲉⲧⲟⲩⲁⲁⲃ. <span style=
  "color:#b00e23">(ⲃ̅)</span> ⲡϫⲟⲉⲓⲥ ⲙⲉ ⲛ̅ⲙ̅ⲡⲩⲗⲏ ⲛ̅ⲥⲓⲱⲛ. ⲉϩⲟⲩⲉ ⲙ̅ⲙⲁⲛ̅ϣⲱⲡⲉ ⲧⲏⲣⲟⲩ
  ⲛ̅ⲓⲁⲕⲟⲃ. <span style="color:#b00e23">(ⲅ̅)</span> ⲁⲩϫⲱ ⲛ̅ϩⲉⲛⲧⲁⲉⲓⲟ ⲉⲧⲃⲏⲏⲧⲉ
  ⲧⲡⲟⲗⲓⲥ ⲙ̅ⲡⲛⲟⲩⲧⲉ. ⲇⲓⲁⲯⲁⲗ. <span style="color:#b00e23">(ⲇ̅)</span> ϯⲛⲁⲣ̅ⲡⲙⲉⲉⲩⲉ
  ⲛ̅ϩⲣⲁⲁⲃ ⲙⲛ̅ ⲃⲁⲃⲩⲗⲱⲛ ⲛⲉⲧⲥⲟⲟⲩⲛ ⲙ̅ⲙⲟⲓ ⲡϫⲟⲉⲓⲥ. ⲉⲓⲥ ⲛ̅ⲁⲗⲗⲟⲫⲩⲗⲟⲥ ⲙⲛ̅ ⲧⲩⲣⲟⲥ ⲙⲛ̅
  ⲡⲗⲁⲟⲥ ⲙⲛ̅ ⲛ̅ⲛⲉϭⲟⲟϣ ⲛⲁⲓ ⲉⲛⲧⲁⲩϣⲱⲡⲉ ⲙ̅ⲙⲁⲩ. <span style=
  "color:#b00e23">(ⲉ̅)</span> ⲡⲣⲱⲙⲉ ⲛⲁϫⲟⲟⲥ ϫⲉ ⲧⲁⲙⲁⲁⲩ ⲥⲓⲱⲛ. ⲁⲩⲱ ⲁ ⲣⲱⲙⲉ ϣⲱⲡⲉ
  ⲛ̅ϩⲏⲧⲥ̅. ⲛ̅ⲧⲟϥ ⲡⲉⲛⲧⲁϥⲥⲙⲛ̅ⲥⲛ̅ⲧⲉ ⲙ̅ⲙⲟⲥ ϣⲁ ⲉⲛⲉϩ. <span style=
  "color:#b00e23">(ⲋ̅)</span> ⲡϫⲟⲉⲓⲥ ⲡⲉⲧϫⲟⲥⲉ ⲛⲁϣⲁϫⲉ ϩⲛ̅ ⲧⲉⲅⲣⲁⲫⲏ ⲛ̅ⲛ̅ⲗⲁⲟⲥ ⲙⲛ̅
  ⲛ̅ⲁⲣⲭⲱⲛ ⲛⲁⲓ ⲉⲛⲧⲁⲩϣⲱⲡⲉ ⲛ̅ϩⲏⲧⲥ̅. <span style="color:#b00e23">(ⲍ̅)</span> ϫⲉ ⲉⲣⲉ
  ⲡⲙⲁⲛ̅ϣⲱⲡⲉ ⲛ̅ⲛⲉⲧⲉⲩⲫⲣⲁⲛⲉ ⲧⲏⲣⲟⲩ ⲛ̅ϩⲏⲧⲉ:
  <h3 id="psalms87">87</h3>ⲡ̅ⲍ̅. ⲧⲱⲇⲉ ⲡⲉⲯⲁⲗⲙⲟⲥ ⲛ̅ⲛ̅ϣⲏⲣⲉ ⲛ̅ⲕⲟⲣⲉ ⲉⲡϫⲱⲕ ⲉⲃⲟⲗ ϩⲁ
  ⲙⲁⲉⲗⲗⲉⲑ ⲉⲟⲩⲱϣⲃ̅ ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ⲛⲁⲓⲙⲁⲛ ⲡⲓⲥⲣⲁⲏⲗⲓⲧⲏⲥ: <span style=
  "color:#b00e23">(ⲁ̅)</span> ⲡϫⲟⲉⲓⲥ ⲡⲛⲟⲩⲧⲉ ⲙ̅ⲡⲁⲟⲩϫⲁⲓ ⲁⲓⲱϣ ⲉϩⲣⲁⲓ ⲙ̅ⲡⲉⲕⲙ̅ⲧⲟ ⲉⲃⲟⲗ
  ⲙ̅ⲡⲉϩⲟⲟⲩ ⲙⲛ̅ ⲧⲉⲩϣⲏ. <span style="color:#b00e23">(ⲃ̅)</span> ⲙⲁⲣⲉ ⲡⲁϣⲗⲏⲗ ⲉⲓ
  ⲉϩⲟⲩⲛ ⲙ̅ⲡⲉⲕⲙ̅ⲧⲟ ⲉⲃⲟⲗ. ⲣⲓⲕⲉ ⲙ̅ⲡⲉⲕⲙⲁⲁϫⲉ ⲡϫⲟⲉⲓⲥ ⲉⲡⲁⲥⲟⲡⲥ̅. <span style=
  "color:#b00e23">(ⲅ̅)</span> ϫⲉ ⲁ ⲧⲁⲯⲩⲭⲏ ⲙⲟⲩϩ ⲙ̅ⲡⲉⲑⲟⲟⲩ. ⲁ ⲡⲁⲱⲛϩ̅ ϩⲱⲛ ⲉϩⲟⲩⲛ
  ⲉⲁⲙⲛ̅ⲧⲉ. <span style="color:#b00e23">(ⲇ̅)</span> ⲁⲩⲟⲡⲧ̅ ⲙⲛ̅ ⲛⲉⲧⲃⲏⲕ ⲉⲡⲉⲥⲏⲧ
  ⲉⲡϣⲏⲓ. ⲁⲓⲣ̅ⲑⲉ ⲛ̅ⲟⲩⲣⲱⲙⲉ ⲉⲙⲛ̅ⲧϥ̅ ⲃⲟⲏⲑⲟⲥ ⲛ̅ⲉⲗⲉⲩⲑⲉⲣⲟⲥ ϩⲛ̅ ⲛⲉⲧⲙⲟⲟⲩⲧ. <span style=
  "color:#b00e23">(ⲉ̅)</span> ⲛ̅ⲑⲉ ⲛ̅ϩⲉⲛϩⲁⲧⲃⲉⲥ ⲉⲩⲛⲏϫ ⲉⲩⲛ̅ⲕⲟⲧⲕ̅ ϩⲛ̅ ⲛ̅ⲧⲁⲫⲟⲥ ⲛⲁⲓ
  ⲉⲧⲉ ⲙ̅ⲡⲕ̅ⲣ̅ⲡⲉⲩⲙⲉⲉⲩⲉ ϭⲉ ⲁⲩⲱ ⲛ̅ⲧⲟⲟⲩ ⲁⲩⲧⲁⲕⲟ ⲉⲃⲟⲗ ϩⲛ̅ ⲧⲉⲕϭⲓϫ. <span style=
  "color:#b00e23">(ⲋ̅)</span> ⲁⲩⲕⲁⲁⲧ ϩⲛ̅ ⲟⲩϣⲏⲓ ⲙ̅ⲡⲉⲥⲏⲧ ϩⲛ̅ ϩⲉⲛⲕⲁⲕⲉ ⲙ̅ⲛ ⲑⲁⲓⲃⲉⲥ
  ⲙ̅ⲡⲙⲟⲩ. <span style="color:#b00e23">(ⲍ̅)</span> ⲁ ⲡⲉⲕϭⲱⲛⲧ̅ ⲧⲁϫⲣⲟ ⲉϩⲣⲁⲓ ⲉϫⲱⲓ.
  ⲁⲩⲱ ⲛⲉⲕⲣⲟⲟⲩϣ ⲧⲏⲣⲟⲩ ⲁⲕⲛ̅ⲧⲟⲩ ⲉϩⲣⲁⲓ ⲉϫⲱⲓ ⲇⲓⲁⲯⲁⲗⲙⲁ. <span style=
  "color:#b00e23">(ⲏ̅)</span> ⲁⲕⲧⲣⲉ ⲛⲉⲧⲥⲟⲟⲩⲛ ⲙ̅ⲙⲟⲓ ⲟⲩⲉ ⲙ̅ⲙⲟⲓ. ⲁⲩⲕⲁⲁⲧ ⲛⲁⲩ
  ⲛ̅ⲃⲟⲧⲉ. ⲁⲩⲧⲁⲁⲧ ⲁⲩⲱ ⲙ̅ⲡⲓⲃⲱⲕ. <span style="color:#b00e23">(ⲑ̅)</span> ⲁ ⲡⲁⲃⲁⲗ
  ϭⲃ̅ⲃⲉ ⲉⲃⲟⲗ ϩⲛ̅ ⲧⲁⲙⲛ̅ⲧϩⲏⲕⲉ. ⲁⲓϫⲓϣⲕⲁⲕ ⲉϩⲣⲁⲓ ⲉⲡϫⲟⲉⲓⲥ ⲙ̅ⲡⲉϩⲟⲟⲩ ⲧⲏⲣϥ̅. ⲁⲓⲡⲉⲣϣ̅
  ⲛⲁϭⲓϫ ⲉϩⲣⲁⲓ ⲉⲣⲟⲕ. <span style="color:#b00e23">(ⲓ̅)</span> ⲙⲏ ⲉⲕⲛⲁⲣ̅ ⲛⲉⲕϣⲡⲏⲣⲉ
  ϩⲛ̅ ⲛⲉⲧⲙⲟⲟⲩⲧ. ⲏ ⲛ̅ⲥⲁⲉⲓⲛ ⲛⲉⲧⲛⲁⲧⲱⲟⲩⲛ ⲛ̅ⲥⲉⲉⲝⲟⲙⲟⲗⲟⲅⲉⲓ ⲛⲁⲕ. <span style=
  "color:#b00e23">(ⲓ̅ⲁ̅)</span> ⲙⲏ ⲉⲩⲛⲁϫⲱ ⲙ̅ⲡⲉⲕⲛⲁ ϩⲛ̅ ⲛⲧⲁⲫⲟⲥ. ⲁⲩⲱ ⲧⲉⲕⲙⲉ ϩⲣⲁⲓ
  ϩⲙ̅ ⲡⲧⲁⲕⲟ. <span style="color:#b00e23">(ⲓ̅ⲃ̅)</span> ⲙⲏ ⲉⲩⲛⲁⲉⲓⲙⲉ ⲉⲛⲉⲕϣⲡⲏⲣⲉ
  ϩⲙ̅ ⲡⲕⲁⲕⲉ. ⲁⲩⲱ ⲧⲉⲕⲇⲓⲕⲁⲓⲟⲥⲩⲛⲏ ϩⲛ̅ ⲟⲩⲕⲁϩ ⲉⲁⲕⲣ̅ ⲡⲉϥⲱⲃϣ̅. <span style=
  "color:#b00e23">(ⲓ̅ⲅ̅)</span> ⲁⲛⲟⲕ ⲇⲉ ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲡϫⲟⲉⲓⲥ. ⲁⲩⲱ ⲡⲁϣⲗⲏⲗ
  ⲛⲁⲧⲁϩⲟⲕ ⲙ̅ⲡⲛⲟⲩ ⲛ̅ϣⲱⲣⲡ̅. <span style="color:#b00e23">(ⲓ̅ⲇ̅)</span> ⲉⲧⲃⲉ ⲟⲩ
  ⲡϫⲟⲉⲓⲥ ⲕⲛⲁⲕⲱ ⲛ̅ⲥⲱⲕ ⲛ̅ⲧⲁⲯⲩⲭⲏ ⲙ̅ⲡⲣ̅ⲕⲱⲧⲉ ⲙ̅ⲡⲉⲕϩⲟ ⲛ̅ⲥⲁⲃⲟⲗ ⲙ̅ⲙⲟⲓ. <span style=
  "color:#b00e23">(ⲓ̅ⲉ̅)</span> ϫⲉ ⲁⲛⲅ̅ ⲟⲩϩⲏⲕⲉ ⲁⲛⲟⲕ ⲉⲓ ϩⲛ̅ ϩⲉⲛϩⲓⲥⲉ ϫⲓⲛ
  ⲧⲁⲙⲛ̅ⲧⲕⲟⲩⲓ. ⲛ̅ⲧⲉⲣⲓϫⲓⲥⲉ ⲇⲉ ⲁⲓⲑⲃ̅ⲃⲓⲟ ⲁⲩⲱ ⲁⲓⲧⲱⲟⲩⲛ. <span style=
  "color:#b00e23">(ⲓ̅ⲋ̅)</span> ⲁ ⲛⲉⲕⲟⲣⲅⲏ ⲉⲓ ⲉϩⲣⲁⲓ ⲉϫⲱⲓ. ⲁ ⲛⲉⲕϩⲟⲧⲉ ϣⲧⲣ̅ⲧⲱⲣⲧ̅.
  <span style="color:#b00e23">(ⲓ̅ⲍ̅)</span> ⲁⲩⲕⲱⲧⲉ ⲉⲣⲟⲓ ⲛ̅ⲑⲉ ⲛ̅ⲛⲓⲙⲟⲟⲩ. ⲁⲩⲁⲙⲁϩⲧⲉ
  ⲙ̅ⲙⲟⲓ ϩⲓ ⲟⲩⲥⲟⲡ ⲙ̅ⲡⲉϩⲟⲟⲩ ⲧⲏⲣϥ̅. <span style="color:#b00e23">(ⲓ̅ⲏ̅)</span>
  ⲁⲕⲧⲣⲉ ⲛⲁϣⲃⲉⲉⲣ ⲟⲩⲉ ⲙ̅ⲙⲟⲓ. ⲁⲩⲱ ⲛⲉⲧⲥⲟⲟⲩⲛ ⲙ̅ⲙⲟⲓ ⲉⲃⲟⲗ ϩⲛ̅ ⲧⲁⲧⲁⲗⲁⲓⲡⲱⲣⲓⲁ:
  <h3 id="psalms88">88</h3>ⲡ̅ⲏ̅. ⲧⲙⲛ̅ⲧⲣⲙ̅ⲛ̅ϩⲏⲧ ⲛ̅ⲛⲁⲓⲑⲁⲛ ⲡⲓⲥⲣⲁⲏⲗⲓⲧⲏⲥ
  <span style="color:#b00e23">(ⲁ̅)</span> ϯⲛⲁϫⲱ ⲛ̅ⲛⲁ ⲙ̅ⲡϫⲟⲉⲓⲥ ϣⲁ ⲉⲛⲉϩ. ϣⲁ ⲟⲩϫⲱⲙ
  ⲙⲛ̅ ⲟⲩϫⲱⲙ ϯⲛⲁϫⲱ ⲛ̅ⲧⲉⲕⲙⲉ ϩⲛ̅ ⲧⲁⲧⲁⲡⲣⲟ. <span style="color:#b00e23">(ⲃ̅)</span>
  ϫⲉ ⲁⲕϫⲟⲟⲥ ϫⲉ ⲥⲉⲛⲁⲕⲱⲧ ⲛ̅ⲟⲩⲛⲁ ϣⲁ ⲉⲛⲉϩ. ⲥⲉⲛⲁⲥⲟⲃⲧⲉ ⲛ̅ⲧⲉⲕⲙⲉ ϩⲛ̅ ⲙ̅ⲡⲏⲩⲉ.
  <span style="color:#b00e23">(ⲅ̅)</span> ⲁⲓⲥⲙⲓⲛⲉ ⲛ̅ⲟⲩⲇⲓⲁⲑⲏⲕⲏ ⲙⲛ̅ ⲛⲁⲥⲱⲧⲡ̅.
  ⲁⲓⲱⲣⲕ̅ ⲛ̅ⲇⲁⲩⲉⲓⲇ ⲡⲁϩⲙ̅ϩⲁⲗ. <span style="color:#b00e23">(ⲇ̅)</span> ϫⲉ ϯⲛⲁⲥⲟⲃⲧⲉ
  ⲙ̅ⲡⲉⲕⲥⲡⲉⲣⲙⲁ ϣⲁ ⲉⲛⲉϩ. ϯⲛⲁⲕⲱⲧ ⲙ̅ⲡⲉⲕⲑⲣⲟⲛⲟⲥ ϫⲓⲛ ⲟⲩϫⲱⲙ ϣⲁ ⲟⲩϫⲱⲙ ⲇⲓⲁⲯⲁⲗⲙⲁ.
  <span style="color:#b00e23">(ⲉ̅)</span> ⲙ̅ⲡⲏⲩⲉ ⲛⲁⲟⲩⲱⲛϩ̅ ⲉⲃⲟⲗ ⲛ̅ⲛⲉⲕⲙⲟⲓϩⲉ
  ⲡϫⲟⲉⲓⲥ. ⲕⲁⲓ ⲅⲁⲣ ⲧⲉⲕⲙⲉ ϩⲛ̅ ⲛ̅ⲉⲕⲕⲗⲏⲥⲓⲁ ⲛ̅ⲛⲉⲧⲟⲩⲁⲁⲃ. <span style=
  "color:#b00e23">(ⲋ̅)</span> ϫⲉ ⲛⲓⲙ ϩⲛ̅ ⲛⲉⲕⲗⲟⲟⲗⲉ ⲡⲉⲧⲛⲁϣⲱϣ ⲟⲩⲃⲉ ⲡϫⲟⲉⲓⲥ. ⲁⲩⲱ ⲛⲓⲙ
  ⲡⲉⲧⲛⲁϣ̅ⲉⲓⲛⲉ ⲙ̅ⲡϫⲟⲉⲓⲥ ϩⲛ̅ ⲛ̅ϣⲏⲣⲉ ⲙ̅ⲡⲛⲟⲩⲧⲉ. <span style=
  "color:#b00e23">(ⲍ̅)</span> ⲡⲛⲟⲩⲧⲉ ⲉⲧϫⲓⲉⲟⲟⲩ ϩⲙ̅ ⲡϣⲟϫⲛⲉ ⲛ̅ⲛⲉⲧⲟⲩⲁⲁⲃ. ⲟⲩⲛⲟϭ ⲡⲉ
  ⲁⲩⲱ ⲟⲩϩⲟⲧⲉ ⲡⲉ ⲉϫⲛ̅ ⲟⲩⲟⲛ ⲛⲓⲙ ⲉⲧⲙ̅ⲡⲉϥⲕⲱⲧⲉ. <span style=
  "color:#b00e23">(ⲏ̅)</span> ⲡϫⲟⲉⲓⲥ ⲡⲛⲟⲩⲧⲉ ⲛ̅ⲛ̅ϭⲟⲙ ⲛⲓⲙ ⲡⲉⲧⲛⲁϣ̅ⲉⲓⲛⲉ ⲙ̅ⲙⲟⲕ.
  ⲛ̅ⲧⲕ̅ ⲟⲩϫⲱⲱⲣⲉ ⲡϫⲟⲉⲓⲥ ⲉⲣⲉ ⲧⲉⲕⲙⲉ ⲕⲱⲧⲉ ⲉⲣⲟⲕ. <span style=
  "color:#b00e23">(ⲑ̅)</span> ⲛ̅ⲧⲟⲕ ⲉⲧⲟ ⲛ̅ϫⲟⲉⲓⲥ ⲉϫⲙ̅ ⲡⲁⲙⲁϩⲧⲉ ⲛ̅ⲑⲁⲗⲁⲥⲥⲁ. ⲡⲕⲓⲙ
  ⲛ̅ⲛⲉⲥϩⲟⲉⲓⲙ ⲛ̅ⲧⲟⲕ ⲉⲧⲧⲣⲉϥϭⲱ. <span style="color:#b00e23">(ⲓ̅)</span> ⲛ̅ⲧⲟⲕ
  ⲉⲛⲧⲁⲕⲑⲃ̅ⲃⲓⲉ ⲡϫⲁⲥⲓϩⲏⲧ ⲛ̅ⲑⲉ ⲛ̅ⲟⲩϩⲱⲧⲃ̅. ϩⲙ̅ ⲡⲉϭⲃⲟⲓ ⲛ̅ⲧⲉⲕϭⲟⲙ ⲁⲕϫⲱⲱⲣⲉ ⲉⲃⲟⲗ
  ⲛ̅ⲛⲉⲕϫⲁϫⲉ. <span style="color:#b00e23">(ⲓ̅ⲁ̅)</span> ⲛⲟⲩⲕ ⲛⲉ ⲙ̅ⲡⲏⲩⲉ ⲁⲩⲱ ⲡⲱⲕ
  ⲡⲉ ⲡⲕⲁϩ. ⲛ̅ⲧⲟⲕ ⲉⲛⲧⲁⲕⲥⲙⲛ̅ⲥⲛ̅ⲧⲉ ⲛ̅ⲧⲟⲓⲕⲟⲩⲙⲉⲛⲏ ⲙⲛ̅ ⲡⲉⲥϫⲱⲕ ⲉⲃⲟⲗ. <span style=
  "color:#b00e23">(ⲓ̅ⲃ̅)</span> ⲛ̅ⲧⲟⲕ ⲉⲛⲧⲁⲕⲥⲛⲧ̅ ⲡⲉⲙϩⲓⲧ ⲙⲛ̅ ⲑⲁⲗⲁⲥⲥⲁ. ⲑⲁⲃⲱⲣ ⲙⲛ̅
  ϩⲉⲣⲙⲱⲛⲓⲉⲓⲙ ⲛⲁⲧⲉⲗⲏⲗ ϩⲙ̅ ⲡⲉⲕⲣⲁⲛ. <span style="color:#b00e23">(ⲓ̅ⲅ̅)</span> ⲡⲱⲕ
  ⲡⲉ ⲡⲉϭⲃⲟⲓ ⲙⲛ̅ ⲧϭⲟⲙ. ⲙⲁⲣⲉ ⲧⲉⲕϭⲓϫ ⲧⲁϫⲣⲟ ⲛⲥ̅ϫⲓⲥⲉ ⲛ̅ϭⲓ ⲧⲉⲕⲟⲩⲛⲁⲙ. <span style=
  "color:#b00e23">(ⲓ̅ⲇ̅)</span> ⲧⲇⲓⲕⲁⲓⲟⲥⲩⲛⲏ ⲙⲛ̅ ⲡϩⲁⲡ ⲡⲉ ⲡⲥⲟⲃⲧⲉ ⲙ̅ⲡⲉⲕⲑⲣⲟⲛⲟⲥ.
  ⲟⲩⲛⲁ ⲙⲛ̅ ⲟⲩⲙⲉ ⲛⲉⲧⲛⲁⲙⲟⲟϣⲉ ϩⲁ ⲧⲉⲕϩⲏ. <span style="color:#b00e23">(ⲓ̅ⲉ̅)</span>
  ⲛⲁⲓⲧϥ̅ ⲙ̅ⲡⲗⲁⲟⲥ ⲉⲧⲥⲟⲟⲩⲛ ⲛ̅ⲟⲩⲗⲟⲩⲗⲁⲓ. ⲡϫⲟⲉⲓⲥ ⲥⲉⲛⲁⲙⲟⲟϣⲉ ϩⲙ̅ ⲡⲟⲩⲟⲉⲓⲛ ⲙ̅ⲡⲉⲕϩⲟ.
  <span style="color:#b00e23">(ⲓ̅ⲋ̅)</span> ⲁⲩⲱ ⲥⲉⲛⲁⲧⲉⲗⲏⲗ ϩⲙ̅ ⲡⲉⲕⲣⲁⲛ ⲙ̅ⲡⲉϩⲟⲟⲩ
  ⲧⲏⲣϥ̅. ⲁⲩⲱ ⲥⲉⲛⲁϫⲓⲥⲉ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲓ̅ⲍ̅)</span> ϫⲉ ⲛ̅ⲧⲟⲕ ⲡⲉ ⲡϣⲟⲩϣⲟⲩ ⲛ̅ⲧⲉⲩϭⲟⲙ. ⲡⲉⲛⲧⲁⲡ ⲛⲁϫⲓⲥⲉ ϩⲛ̅
  ⲧⲉⲕⲇⲓⲕⲁⲓⲟⲥⲩⲛⲏ <span style="color:#b00e23">(ⲓ̅ⲏ̅)</span> ϫⲉ ⲡⲉⲛⲣⲉϥϣⲟⲡⲛ̅ ⲉⲣⲟϥ
  ⲡⲉ ⲡϫⲟⲉⲓⲥ. ⲡⲉⲧⲟⲩⲁⲁⲃ ⲙ̅ⲡⲓⲏ̅ⲗ̅ ⲡⲉ ⲡⲉⲛⲣ̅ⲣⲟ <span style=
  "color:#b00e23">(ⲓ̅ⲑ̅)</span> ⲧⲟⲧⲉ ⲁⲕϣⲁϫⲉ ϩⲛ̅ ⲟⲩϩⲟⲣⲁⲥⲓⲥ ⲙⲛ̅ ⲛⲉⲛϣⲏⲣⲉ. ⲁⲕϫⲟⲟⲥ
  ϫⲉ ⲁⲓⲕⲱ ⲛ̅ⲟⲩⲃⲟⲏⲑⲉⲓⲁ ⲉϫⲛ̅ ⲟⲩϫⲱⲱⲣⲉ. ⲁⲓϫⲓⲥⲉ ⲛ̅ⲟⲩⲥⲱⲧⲡ̅ ⲉⲃⲟⲗ ϩⲙ̅ ⲡⲁⲗⲁⲟⲥ.
  <span style="color:#b00e23">(ⲕ̅)</span> ⲁⲓϭⲓⲛⲉ ⲛ̅ⲇⲁⲩⲉⲓⲇ ⲡⲁϩⲙ̅ϩⲁⲗ ⲁⲓⲧⲱϩⲥ̅
  ⲙ̅ⲙⲟϥ ⲙ̅ⲡⲁⲛⲉϩ ⲉⲧⲟⲩⲁⲁⲃ. <span style="color:#b00e23">(ⲕ̅ⲁ̅)</span> ⲧⲁϭⲓϫ
  ⲧⲉⲧⲛⲁϯⲧⲟⲟⲧϥ̅. ⲁⲩⲱ ⲛⲁϭⲃⲟⲓ ⲛⲁϯϭⲟⲙ ⲛⲁϥ. <span style=
  "color:#b00e23">(ⲕ̅ⲃ̅)</span> ⲙ̅ⲡϫⲁϫⲉ ⲛⲁϯϩⲏⲩ ⲁⲛ ⲛ̅ϩⲏⲧϥ̅. ⲁⲩⲱ ⲙ̅ⲡϣⲏⲣⲉ
  ⲛ̅ⲧⲁⲛⲟⲙⲓⲁ ⲛⲁⲑⲙ̅ⲕⲟϥ ⲁⲛ. <span style="color:#b00e23">(ⲕ̅ⲅ̅)</span> ϯⲛⲁⲣⲱϩⲧ̅
  ⲛ̅ⲛⲉϥϫⲓϫⲉⲉⲩ ϩⲁ ⲧⲉϥϩⲏ. ⲁⲩⲱ ϯⲛⲁⲟⲩⲱⲗⲥ̅ ⲛ̅ⲛⲉⲧⲙⲟⲥⲧⲉ ⲙ̅ⲙⲟϥ. <span style=
  "color:#b00e23">(ⲕ̅ⲇ̅)</span> ⲧⲁⲙⲉ ⲙⲛ̅ ⲡⲁⲛⲁ ⲛⲙ̅ⲙⲁϥ. ⲁⲩⲱ ⲡⲉϥⲣⲁⲡ ⲛⲁϫⲓⲥⲉ ϩⲙ̅
  ⲡⲁⲣⲁⲛ. <span style="color:#b00e23">(ⲕ̅ⲉ̅)</span> ϯⲛⲁⲕⲱ ⲛ̅ⲧⲉϥϭⲓϫ ϩⲛ̅ ⲑⲁⲗⲁⲥⲥⲁ
  ⲁⲩⲱ ⲧⲉϥⲟⲩⲛⲁⲙ ϩⲛ̅ ⲛ̅ⲉⲓⲉⲣⲱⲟⲩ. <span style="color:#b00e23">(ⲕ̅ⲋ̅)</span> ⲛ̅ⲧⲟϥ
  ϥⲛⲁⲙⲟⲩⲧⲉ ⲉⲣⲟⲓ ϫⲉ ⲛ̅ⲧⲟⲕ ⲡⲉ ⲡⲁⲉⲓⲱⲧ. ⲡⲁⲛⲟⲩⲧⲉ ⲡⲉ ⲡⲣⲉϥϣⲱⲡ ⲉⲣⲟϥ ⲙ̅ⲡⲁⲟⲩϫⲁⲓ.
  <span style="color:#b00e23">(ⲕ̅ⲍ̅)</span> ⲁⲛⲟⲕ ⲇⲉ ϯⲛⲁⲕⲁⲁϥ ⲛ̅ϣⲣ̅ⲡ ⲙ̅ⲙⲓⲥⲉ
  ⲉϥϫⲟⲥⲉ ⲡⲁⲣⲁ ⲛⲉⲣⲱⲟⲩ ⲧⲏⲣⲟⲩ ⲙ̅ⲡⲕⲁϩ. <span style="color:#b00e23">(ⲕ̅ⲏ̅)</span>
  ϯⲛⲁϩⲁⲣⲉϩ ⲛⲁϥ ⲉⲡⲁⲛⲁ ϣⲁ ⲉⲛⲉϩ. ⲁⲩⲱ ⲧⲁⲇⲓⲁⲑⲏⲕⲏ ⲛ̅ϩⲟⲧ ⲛⲁϥ. <span style=
  "color:#b00e23">(ⲕ̅ⲑ̅)</span> ϯⲛⲁⲕⲱ ⲙ̅ⲡⲉϥⲥⲡⲉⲣⲙⲁ ϣⲁ ⲉⲛⲉϩ ⲛ̅ⲉⲛⲉϩ. ⲁⲩⲱ ⲡⲉϥⲑⲣⲟⲛⲟⲥ
  ⲛ̅ⲑⲉ ⲛ̅ⲛⲉϩⲟⲟⲩ ⲛ̅ⲧⲡⲉ. <span style="color:#b00e23">(ⲗ̅)</span> ⲉⲣϣⲁⲛ ⲛⲉϥϣⲏⲣⲉ ⲕⲱ
  ⲛ̅ⲥⲱⲟⲩ ⲙ̅ⲡⲁⲛⲟⲙⲟⲥ. ⲛ̅ⲥⲉⲧⲙ̅ⲃⲱⲕ ϩⲛ̅ ⲛⲁϩⲁⲡ. <span style=
  "color:#b00e23">(ⲗ̅ⲁ̅)</span> ⲉⲩϣⲁⲛⲥⲱϣϥ̅ ⲛ̅ⲛⲁⲇⲓⲕⲁⲓⲱⲙⲁ. ⲛ̅ⲥⲉⲧⲙ̅ϩⲁⲣⲉϩ
  ⲉⲛⲁⲉⲛⲧⲟⲗⲏ. <span style="color:#b00e23">(ⲗ̅ⲃ̅)</span> ϯⲛⲁϭⲙ̅ⲡϣⲓⲛⲉ ⲛ̅ⲛⲉⲩⲁⲛⲟⲙⲓⲁ
  ϩⲛ̅ ⲟⲩϭⲉⲣⲱⲃ. ⲁⲩⲱ ⲛⲉⲩⲛⲟⲃⲉ ϩⲛ̅ ϩⲉⲛⲙⲁⲥⲧⲓⲝ <span style=
  "color:#b00e23">(ⲗ̅ⲅ̅)</span> ⲡⲁⲛⲁ ⲇⲉ ⲛ̅ⲛⲁⲥⲁϩⲱϥ ⲉⲃⲟⲗ ⲙ̅ⲙⲟⲟⲩ. ⲟⲩⲇⲉ ⲛ̅ⲛⲁⲁⲑⲉⲧⲉⲓ
  ϩⲛ̅ ⲧⲁⲙⲉ. <span style="color:#b00e23">(ⲗ̅ⲇ̅)</span> ⲟⲩⲇⲉ ⲛ̅ⲛⲁϫⲱϩⲙ̅
  ⲛ̅ⲧⲁⲇⲓⲁⲑⲏⲕⲏ. ⲁⲩⲱ ⲛ̅ⲛⲁⲁⲑⲉⲧⲉⲓ ⲛ̅ⲛⲉⲛⲧⲁⲩⲉⲓ ⲉⲃⲟⲗ ϩⲛ̅ ⲛⲁⲥⲡⲟⲧⲟⲩ. <span style=
  "color:#b00e23">(ⲗ̅ⲉ̅)</span> ⲁⲓⲱⲣⲕ̅ ⲛ̅ⲟⲩⲥⲟⲡ ϩⲙ̅ ⲡⲁⲡⲉⲧⲟⲩⲁⲁⲃ ϫⲉ ⲛ̅ⲛⲁϫⲓϭⲟⲗ
  ⲉⲇⲁⲩⲉⲓⲇ <span style="color:#b00e23">(ⲗ̅ⲋ̅)</span> ⲡⲉϥⲥⲡⲉⲣⲙⲁ ⲛⲁϣⲱⲡⲉ ϣⲁ ⲉⲛⲉϩ.
  ⲁⲩⲱ ⲡⲉϥⲑⲣⲟⲛⲟⲥ ⲛ̅ⲑⲉ ⲙ̅ⲡⲣⲏ ⲙ̅ⲡⲁⲙ̅ⲧⲟ ⲉⲃⲟⲗ. <span style=
  "color:#b00e23">(ⲗ̅ⲍ̅)</span> ⲛ̅ⲑⲉ ⲙ̅ⲡⲟⲟϩ ⲉⲧⲥⲃ̅ⲧⲱⲧ ϣⲁ ⲉⲛⲉϩ. ⲉⲣⲉ ⲡⲙⲛ̅ⲧⲣⲉ
  ⲉⲧⲛ̅ϩⲟⲧ ϩⲛ̅ ⲧⲡⲉ. ⲇⲓⲁⲯⲁⲗⲙⲁ. <span style="color:#b00e23">(ⲗ̅ⲏ̅)</span> ⲛ̅ⲧⲟⲕ ⲇⲉ
  ⲁⲕⲥⲱϣϥ̅ ⲁⲕⲧⲁⲩⲟ ⲉϩⲣⲁⲓ ⲙ̅ⲡⲉⲕⲭⲣⲓⲥⲧⲟⲥ ⲁⲕⲕⲁⲁϥ ⲛ̅ⲥⲱⲕ ⲡϫⲟⲉⲓⲥ. <span style=
  "color:#b00e23">(ⲗ̅ⲑ̅)</span> ⲁⲕϣⲟⲣϣⲣ̅ ⲛ̅ⲧⲇⲓⲁⲑⲏⲕⲏ ⲙ̅ⲡⲉⲕϩⲙ̅ϩⲁⲗ. ⲁⲕⲃⲱⲧⲉ
  ⲙ̅ⲡⲉϥⲧⲃⲃⲟ ⲉϩⲣⲁⲓ ⲉⲡⲕⲁϩ. <span style="color:#b00e23">(ⲙ̅)</span> ⲁⲕⲧⲁⲩⲟ ⲉϩⲣⲁⲓ
  ⲛ̅ⲛⲉϥϫⲟ ⲧⲏⲣⲟⲩ ⲁⲕⲕⲱ ⲛ̅ⲛⲉϥⲙⲁ ⲉⲧϫⲟⲥⲉ ⲉⲩϩⲟⲧⲉ. <span style=
  "color:#b00e23">(ⲙ̅ⲁ̅)</span> ⲁⲩⲧⲱⲣⲡ̅ ⲙ̅ⲙⲟϥ ⲛ̅ϭⲓ ⲟⲩⲟⲛ ⲛⲓⲙ ⲉⲧⲙⲟⲟϣⲉ ϩⲓ ⲧⲉϩⲓⲏ.
  ⲁϥϣⲱⲡⲉ ⲛ̅ⲛⲟϭⲛⲉϭ ⲛ̅ⲛⲉⲧϩⲏⲛ ⲉⲣⲟϥ. <span style="color:#b00e23">(ⲙ̅ⲃ̅)</span>
  ⲁⲕϫⲓⲥⲉ ⲛ̅ⲧⲟⲩⲛⲁⲙ ⲛ̅ⲛⲉϥϫⲁϫⲉ. ⲁⲕⲉⲩⲫⲣⲁⲛⲉ ⲛ̅ⲛⲉϥϫⲁϫⲉ ⲧⲏⲣⲟⲩ ⲉϩⲣⲁⲓ ⲉϫⲱϥ. <span style=
  "color:#b00e23">(ⲙ̅ⲅ̅)</span> ⲁⲕⲕⲧⲟ ⲉⲃⲟⲗ ⲛ̅ⲧⲃⲟⲏⲑⲉⲓⲁ ⲛ̅ⲧⲉϥⲥⲏϥⲉ ⲙ̅ⲡⲕ̅ϣⲟⲡϥ̅ ⲉⲣⲟⲕ
  ϩⲙ̅ ⲡⲡⲟⲗⲉⲙⲟⲥ. <span style="color:#b00e23">(ⲙ̅ⲇ̅)</span> ⲁⲕⲃⲟⲗϥ̅ ⲉⲃⲟⲗ ϩⲙ̅
  ⲡⲧⲃ̅ⲃⲟ. ⲁⲕⲣⲱϩⲧ̅ ⲙ̅ⲡⲉϥⲑⲣⲟⲛⲟⲥ ⲉϫⲙ̅ ⲡⲕⲁϩ. <span style=
  "color:#b00e23">(ⲙ̅ⲉ̅)</span> ⲁⲕⲧⲥⲃ̅ⲕⲉ ⲛⲉϩⲟⲟⲩ ⲙ̅ⲡⲉϥⲑⲣⲟⲛⲟⲥ. ⲁⲕⲡⲱϩⲧ̅ ⲛ̅ⲟⲩϣⲓⲡⲉ
  ⲉϩⲣⲁⲓ ⲉϫⲱϥ. ⲇⲓⲁⲯⲁⲗⲙⲁ <span style="color:#b00e23">(ⲙ̅ⲋ̅)</span> ϣⲁⲧⲛⲁⲩ ⲡϫⲟⲉⲓⲥ
  ⲕⲛⲁⲕⲟⲧⲕ̅ ⲉⲃⲟⲗ ϣⲁⲃⲟⲗ ⲧⲉⲕⲟⲣⲅⲏ ⲛⲁⲙⲟⲩϩ ⲛ̅ⲑⲉ ⲛ̅ⲟⲩⲕⲱϩⲧ̅ <span style=
  "color:#b00e23">(ⲙ̅ⲍ̅)</span> ⲁⲣⲓⲡⲙⲉⲉⲩⲉ ϫⲉ ⲛⲓⲙ ⲧⲉ ⲧⲁϩⲩⲡⲟⲥⲧⲁⲥⲓⲥ. ⲙⲏ ⲅⲁⲣ
  ⲉⲡϫⲓⲛϫⲏ ⲁⲕⲥⲛ̅ⲧ ⲛ̅ϣⲏⲣⲉ ⲧⲏⲣⲟⲩ ⲛ̅ⲛ̅ⲣⲱⲙⲉ. <span style=
  "color:#b00e23">(ⲙ̅ⲏ̅)</span> ⲛⲓⲙ ⲡⲉ ⲡⲣⲱⲙⲉ ⲉⲧⲛⲁⲱⲛϩ̅ ⲛϥ̅ⲧⲙ̅ⲛⲁⲩ ⲉⲡⲙⲟⲩ ⲉⲧⲟⲩϫⲉ
  ⲧⲉϥⲯⲩⲭⲏ ⲉⲃⲟⲗ ϩⲛ̅ ⲧϭⲓϫ ⲛ̅ⲁⲙⲛ̅ⲧⲉ. ⲇⲓⲁⲯⲁⲗⲙⲁ. <span style=
  "color:#b00e23">(ⲙ̅ⲑ̅)</span> ⲉⲩⲧⲱⲛ ⲛⲉⲕⲛⲁ ⲡϫⲟⲉⲓⲥ ⲛ̅ⲁⲣⲭⲁⲓⲟⲛ. ⲛⲉⲛⲧⲁⲕⲱⲣⲕ̅ ⲙ̅ⲙⲟⲟⲩ
  ⲛ̅ⲇⲁⲩⲉⲓⲇ ϩⲛ̅ ⲧⲉⲕⲙⲉ. <span style="color:#b00e23">(ⲛ̅)</span> ⲁⲣⲓⲡⲙⲉⲉⲩⲉ ⲡϫⲟⲉⲓⲥ
  ⲙ̅ⲡⲛⲟϭⲛⲉϭ ⲛ̅ⲛⲉⲕϩⲙ̅ϩⲁⲗ. ϫⲉ ⲁⲕϣⲡ̅ⲧⲟⲟⲧ ⲛ̅ⲟⲩⲙⲏⲏϣⲉ ⲛ̅ϩⲉⲑⲛⲟⲥ ϩⲛ̅ ⲕⲟⲩⲟⲩⲛⲧ̅.
  <span style="color:#b00e23">(ⲛ̅ⲁ̅)</span> ⲛⲁⲓ ⲉⲛⲧⲁ ⲛⲉⲕϫⲓϫⲉⲉⲩⲉ ⲛⲉϭⲛⲟⲩϭⲟⲩ
  ⲡϫⲟⲉⲓⲥ. ⲡⲉⲛⲧⲁⲩⲛⲟϭⲛⲉϭ ⲛ̅ϩⲏⲧϥ̅ ⲛ̅ⲧϣⲃⲉⲓⲱ ⲙ̅ⲡⲉⲕⲭⲣⲓⲥⲧⲟⲥ. <span style=
  "color:#b00e23">(ⲛ̅ⲃ̅)</span> ⲉϥⲥⲙⲁⲙⲁⲁⲧ ⲡϫⲟⲉⲓⲥ ϣⲁ ⲉⲛⲉϩ ⲉϥⲉϣⲱⲡⲉ ⲉϥⲉϣⲱⲡⲉ:
  <h3 id="psalms89">89</h3>ⲡ̅ⲑ̅. ⲡⲉϣⲗⲏⲗ ⲙ̅ⲙⲱⲩ̈ⲥⲏⲥ ⲡⲣⲱⲙⲉ ⲙ̅ⲡⲛⲟⲩⲧⲉ: <span style=
  "color:#b00e23">(ⲁ̅)</span> ⲡϫⲟⲉⲓⲥ ⲁⲕϣⲱⲡⲉ ⲛⲁⲛ ⲙ̅ⲙⲁⲙ̅ⲡⲱⲧ ϩⲛ̅ ⲟⲩϫⲱⲙ ⲙⲛ̅ ⲟⲩϫⲱⲙ
  <span style="color:#b00e23">(ⲃ̅)</span> ⲉⲙⲡⲁⲧⲕ̅ⲧⲁϫⲣⲉ ⲛ̅ⲧⲟⲟⲩ ⲁⲩⲱ ⲛⲅ̅ⲡⲗⲁⲥⲥⲉ
  ⲙ̅ⲡⲕⲁϩ ⲙⲛ̅ ⲧⲟⲓⲕⲟⲩⲙⲉⲛⲏ. ⲁⲩⲱ ϫⲓⲛ ⲉⲛⲉϩ ϣⲁ ⲉⲛⲉϩ ⲛ̅ⲧⲟⲕ ⲡⲉ <span style=
  "color:#b00e23">(ⲅ̅)</span> ⲙ̅ⲡⲣ̅ⲕⲧⲉ ⲡⲣⲱⲙⲉ ⲉⲩⲑⲃ̅ⲃⲓⲟ ⲁⲩⲱ ⲁⲕϫⲟⲟⲥ ϫⲉ ⲕⲉⲧ ⲧⲏⲩⲧⲛ̅
  ⲛ̅ϣⲏⲣⲉ ⲛ̅ⲛ̅ⲣⲱⲙⲉ <span style="color:#b00e23">(ⲇ̅)</span> ϫⲉ ϣⲟ ⲛ̅ⲣⲱⲙⲡⲉ
  ⲛ̅ⲛⲁϩⲣⲁⲕ ⲉⲩⲟ ⲛ̅ⲑⲉ ⲛ̅ⲟⲩϩⲟⲟⲩ ⲛ̅ⲟⲩⲱⲧ. ⲛ̅ⲑⲉ ⲛ̅ⲥⲁϥ ⲉⲛⲧⲁϥⲟⲩⲉⲓⲛⲉ ⲙⲛ̅ ⲟⲩⲟⲩⲣ̅ϣⲉ
  ⲛ̅ⲧⲉⲩϣⲏ. <span style="color:#b00e23">(ⲉ̅)</span> ⲛⲉⲩⲣⲟⲙⲡⲉ ⲛⲁϣⲱⲡⲉ ⲛⲁⲩ ⲛ̅ⲥⲱϣϥ̅.
  ⲥⲉⲛⲁⲥⲉⲓⲛⲉ ⲉϩⲧⲟⲟⲩⲉ ⲛ̅ⲑⲉ ⲛ̅ⲟⲩⲟⲩⲟⲧⲟⲩⲉⲧ <span style="color:#b00e23">(ⲋ̅)</span>
  ⲥⲉⲛⲁϯⲟⲩⲱ ⲉϩⲧⲟⲟⲩⲉ ⲛ̅ⲥⲉⲥⲉⲓⲛⲉ ⲛ̅ⲥⲉ ϩⲉ ⲙ̅ⲡⲛⲁⲩ ⲛ̅ⲣⲟⲩϩⲉ. ⲛ̅ⲥⲉ ⲛϣⲟⲧ ϣⲟⲟⲩⲉ
  <span style="color:#b00e23">(ⲍ̅)</span> ϫⲉ ⲁⲛⲱϫⲛ̅ ϩⲛ̅ ⲧⲉⲕⲟⲣⲅⲏ. ⲁⲩⲱ ⲁⲛϣⲧⲟⲣⲧⲣ̅
  ϩⲙ̅ ⲡⲉⲕϭⲱⲛⲧ̅. <span style="color:#b00e23">(ⲏ̅)</span> ⲁⲕⲕⲁ ⲛⲉⲛⲁⲛⲟⲙⲓⲁ
  ⲙ̅ⲡⲉⲕⲙ̅ⲧⲟ ⲉⲃⲟⲗ. ⲁⲩⲱ ⲡⲉⲛⲟⲩⲟⲉⲓϣ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲉⲕϩⲟ. <span style=
  "color:#b00e23">(ⲑ̅)</span> ϫⲉ ⲁ ⲛⲉⲛϩⲟⲟⲩ ⲧⲏⲣⲟⲩ ⲱϫⲛ̅. ⲁⲛⲱϫⲛ̅ ϩⲛ̅ ⲧⲉⲕⲟⲣⲅⲏ.
  ⲁⲩⲙⲉⲗⲉⲧⲁ ⲛ̅ⲛⲉⲛⲣⲙ̅ⲡⲟⲟⲩⲉ ⲛ̅ⲑⲉ ⲛ̅ⲛⲓϩⲁⲗⲟⲩⲥ. <span style=
  "color:#b00e23">(ⲓ̅)</span> ⲛⲉϩⲟⲟⲩ ⲛ̅ⲛ̅ⲣⲙ̅ⲡⲟⲟⲩⲉ ⲉⲧⲛ̅ ⲛ̅ϩⲏⲧⲟⲩ ϣϥⲉ ⲛ̅ⲣⲟⲙⲡⲉ ⲛⲉ.
  ⲉϣⲱⲡⲉ ⲇⲉ ⲉⲩϣⲁⲛⲣ̅ϩⲟⲩⲟ ϩⲙⲉⲛⲉ. ⲡⲉϩⲟⲩⲟ ⲇⲉ ⲛ̅ⲛⲁⲓ ϩⲓⲥⲉ ⲡⲉ ϩⲓ ⲙ̅ⲕⲁϩ ϫⲉ ⲁ
  ⲟⲩⲙⲛ̅ⲧⲣⲙ̅ⲣⲁϣ ⲉⲓ ⲉϩⲣⲁⲓ ⲉϫⲱⲛ ⲁⲩⲱ ⲧⲛ̅ⲛⲁϫⲓⲥⲃⲱ. <span style=
  "color:#b00e23">(ⲓ̅ⲁ̅)</span> ⲛⲓⲙ ⲡⲉⲧⲥⲟⲟⲩⲛ ⲙ̅ⲡⲁⲙⲁϩⲧⲉ ⲛ̅ⲧⲉⲕⲟⲣⲅⲏ. ⲁⲩⲱ ⲑⲟⲧⲉ
  ⲙ̅ⲡⲉⲕϭⲱⲛⲧ̅ ⲉⲱⲡ ⲛ̅ⲧⲉⲕⲟⲩⲛⲁⲙ. <span style="color:#b00e23">(ⲓ̅ⲃ̅)</span> ⲟⲩⲱⲛϩ̅
  ⲉⲃⲟⲗ ⲛ̅ⲧⲉⲓϩⲉ ⲛ̅ⲛⲉⲧⲧⲥⲁⲃⲏⲩⲧ ⲉⲩⲥⲟⲫⲓⲁ ϩⲙ̅ ⲡⲉⲩϩⲏⲧ. <span style=
  "color:#b00e23">(ⲓ̅ⲅ̅)</span> ⲕⲟⲧⲕ̅ ⲡϫⲟⲉⲓⲥ ϣⲁⲧⲛⲁⲩ ⲛ̅ⲥⲉⲥⲉⲡⲥⲱⲡⲕ̅ ⲉϫⲛ̅
  ⲛⲉⲕϩⲙ̅ϩⲁⲗ. <span style="color:#b00e23">(ⲓ̅ⲇ̅)</span> ϫⲉ ⲁⲛⲙⲟⲩϩ ⲉⲃⲟⲗ ⲙ̅ⲡⲉⲕⲛⲁ
  ⲙ̅ⲡⲛⲟⲩ ⲛ̅ϣⲱⲣⲡ̅ ⲛ̅ⲛⲉⲛϩⲟⲟⲩ ⲧⲏⲣⲟⲩ. ⲁⲩⲱ ⲁⲛⲧⲉⲗⲏⲗ ⲁⲛⲟⲩⲛⲟϥ. <span style=
  "color:#b00e23">(ⲓ̅ⲉ̅)</span> ⲉⲡⲙⲁ ⲛ̅ⲛⲉϩⲟⲟⲩ ⲉⲛⲧⲁⲕⲑⲃ̅ⲃⲓⲟⲛ. ⲛ̅ⲣⲙ̅ⲡⲟⲟⲩⲉ ⲉⲛⲧⲁⲩⲛⲁⲩ
  ⲛ̅ϩⲏⲧⲟⲩ ⲉϩⲉⲛⲡⲉⲑⲟⲟⲩ. <span style="color:#b00e23">(ⲓ̅ⲋ̅)</span> ⲛⲅ̅ϭⲱϣⲧ̅ ⲉϩⲣⲁⲓ
  ⲉϫⲛ̅ ⲛⲉⲕϩⲙ̅ϩⲁⲗ ⲙⲛ̅ ⲛⲉⲕϩⲃⲏⲩⲉ. ⲛⲅ̅ϫⲓⲙⲟⲉⲓⲧ ϩⲏⲧⲟⲩ ⲛ̅ⲛⲉⲩϣⲏⲣⲉ <span style=
  "color:#b00e23">(ⲓ̅ⲍ̅)</span> ⲙⲁⲣⲉ ⲡⲟⲩⲟⲉⲓⲛ ⲙ̅ⲡϫⲟⲉⲓⲥ ⲡⲉⲛⲛⲟⲩⲧⲉ ϣⲱⲡⲉ ⲉϩⲣⲁⲓ ⲉϫⲱⲛ.
  ⲕⲁⲧⲁ ⲛⲉϩⲃⲏⲩⲉ ⲛ̅ⲛⲉⲛϭⲓϫ ⲉⲕⲉⲥⲟⲩⲧⲱⲛⲛ. ⲉⲣϣⲁⲛⲧⲉⲧⲛ̅ⲕⲉⲧ ⲧⲏⲩⲧⲛ̅ ϩⲛ̅ ⲧⲡⲓⲥⲧⲓⲥ. ϩⲙ̅
  ⲡⲟⲩⲟⲉⲓϣ ⲧⲏⲣϥ̅ ⲉⲧⲉⲧⲛ̅ ϩⲙ̅ ⲡϫⲱⲱⲣⲉ ⲉⲃⲟⲗ ⲧⲉⲧⲛⲁϣⲱⲡⲉ ⲁϫⲙ̅ ⲡⲉⲑⲟⲟⲩ:
  <h3 id="psalms90">90</h3>ϥ̅. ⲡⲉⲥⲙⲟⲩ ⲛ̅ⲧⲱⲇⲏ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡⲉⲧⲟⲩⲏϩ ϩⲛ̅ ⲧⲃⲟⲏⲑⲉⲓⲁ ⲙ̅ⲡⲉⲧϫⲟⲥⲉ. ϥⲛⲁϣⲱⲡⲉ ϩⲛ̅
  ⲑⲁⲓⲃⲉⲥ ⲙ̅ⲡⲛⲟⲩⲧⲉ ⲛ̅ⲧⲡⲉ. <span style="color:#b00e23">(ⲃ̅)</span> ϥⲛⲁϫⲟⲟⲥ
  ⲙ̅ⲡϫⲟⲉⲓⲥ ϫⲉ ⲛ̅ⲧⲕ̅ ⲡⲁϥⲉϥϣⲟⲡⲧ ⲉⲣⲟϥ ⲁⲩⲱ ⲡⲁⲙⲁⲙ̅ⲡⲱⲧ ⲡⲁⲛⲟⲩⲧⲉ ⲉⲓⲛⲁⲛⲁϩⲧⲉ ⲉⲣⲟϥ.
  <span style="color:#b00e23">(ⲅ̅)</span> ϫⲉ ⲛ̅ⲧⲟϥ ⲡⲉⲧⲛⲁⲧⲟⲩϫⲟⲓ ⲉⲧϭⲟⲣϭⲥ̅
  ⲛ̅ⲛ̅ϭⲉⲣⲏϭ. ⲁⲩⲱ ⲉⲩϣⲁϫⲉ ⲉϥⲛⲁϣⲧ̅. <span style="color:#b00e23">(ⲇ̅)</span>
  ϥⲛⲁⲣ̅ϩⲁⲓⲃⲉⲥ ⲉⲣⲟⲕ ϩⲁ ⲧⲉϥⲙⲉⲥⲧϩⲏⲧ. ⲁⲩⲱ ⲕⲛⲁⲛⲁϩⲧⲉ ϩⲁ ⲛⲉϥⲧⲛϩ̅. ⲧⲉϥⲙⲉ ⲛⲁⲕⲱⲧⲉ ⲉⲣⲟⲕ
  ⲛ̅ⲑⲉ ⲛ̅ⲛⲓϩⲟⲡⲗⲟⲛ. <span style="color:#b00e23">(ⲉ̅)</span> ⲛⲅ̅ⲛⲁⲣϩⲟⲧⲉ ⲁⲛ ⲉⲩϩⲟⲧⲉ
  ⲛ̅ϭⲱⲣϩ̅. ⲁⲩⲱ ϩⲏⲧϥ̅ ⲛ̅ⲟⲩⲥⲟⲧⲉ ⲉϥϩⲏⲗ ⲙ̅ⲡⲉϩⲟⲟⲩ. <span style=
  "color:#b00e23">(ⲋ̅)</span> ϩⲏⲧϥ̅ ⲛ̅ⲟⲩϩⲱⲃ ⲉϥⲙⲟⲟϣⲉ ϩⲙ̅ ⲡⲕⲁⲕⲉ ⲉⲃⲟⲗ ϩⲛ̅ ⲟⲩϩⲧⲟⲡ
  ⲙⲛ̅ ⲟⲩⲇⲁⲓⲙⲟⲛⲓⲟⲛ ⲙ̅ⲡⲛⲁⲩ ⲙ̅ⲙⲉⲉⲣⲉ <span style="color:#b00e23">(ⲍ̅)</span> ⲟⲩⲛ̅
  ϣⲟ ⲛⲁϩⲉ ϩⲓ ϩⲃⲟⲩⲣ ⲙ̅ⲙⲟⲕ. ⲁⲩⲱ ⲟⲩⲧⲃⲁ ϩⲓⲟⲩⲛⲁⲙ ⲙ̅ⲙⲟⲕ. ⲛ̅ⲥⲉⲛⲁϩⲱⲛ ⲇⲉ ⲉⲣⲟⲕ ⲁⲛ.
  <span style="color:#b00e23">(ⲏ̅)</span> ⲡⲗⲏⲛ ⲕⲛⲁⲙⲉϩ ⲉⲓⲁⲧⲕ̅ ⲙ̅ⲙⲟⲟⲩ. ⲛⲅ̅ⲛⲁⲩ
  ⲉⲡⲧⲱⲱⲃⲉ ⲛ̅ⲛ̅ⲣⲉϥⲣ̅ⲛⲟⲃⲉ. <span style="color:#b00e23">(ⲑ̅)</span> ϫⲉ ⲛ̅ⲧⲟⲕ
  ⲡϫⲟⲉⲓⲥ ⲡⲉ ⲧⲁϩⲉⲗⲡⲓⲥ. ⲁⲕⲕⲱ ⲛⲁⲕ ⲙ̅ⲡⲉⲧϫⲟⲥⲉ ⲙ̅ⲙⲁⲙ̅ⲡⲱⲧ <span style=
  "color:#b00e23">(ⲓ̅)</span> ⲙ̅ⲙⲛ̅ ⲡⲉⲑⲟⲟⲩ ⲛⲁϩⲱⲛ ⲉⲣⲟⲕ. ⲙ̅ⲙⲛ̅ ⲙⲁⲥⲧⲓⲝ ⲛⲁϩⲱⲛ ⲉϩⲟⲩⲛ
  ⲉⲡⲉⲕⲙⲁⲛ̅ϣⲱⲡⲉ. <span style="color:#b00e23">(ⲓ̅ⲁ̅)</span> ϫⲉ ϥⲛⲁϩⲱⲛ ⲉⲧⲟⲟⲧⲟⲩ
  ⲛ̅ⲛⲉϥⲁⲅⲅⲉⲗⲟⲥ ⲉⲧⲃⲏⲏⲧⲕ̅. ⲉⲧⲣⲉⲩϩⲁⲣⲉϩ ⲉⲣⲟⲕ ϩⲛ̅ ⲛⲉⲕϩⲓⲟⲟⲩⲉ ⲧⲏⲣⲟⲩ. <span style=
  "color:#b00e23">(ⲓ̅ⲃ̅)</span> ⲛ̅ⲥⲉϥⲓⲧⲕ ⲉϫⲛ̅ ⲛⲉⲩϭⲓϫ. ⲙⲏⲡⲟⲧⲉ ⲛⲅ̅ϫⲱⲣⲡ̅
  ⲛ̅ⲧⲉⲕⲟⲩⲉⲣⲏⲧⲉ ⲉⲩⲱⲛⲉ. <span style="color:#b00e23">(ⲓ̅ⲅ̅)</span> ⲕⲛⲁⲧⲁⲗⲉ ⲉϩⲣⲁⲓ
  ⲉϫⲛ̅ ⲟⲩϩⲟϥ ⲙⲛ̅ ⲟⲩⲥⲓⲧ. ⲛⲅ̅ϩⲱⲙ ⲉϫⲛ̅ ⲟⲩⲙⲟⲩⲓ ⲙⲛ̅ ⲟⲩⲇⲣⲁⲕⲱⲛ. <span style=
  "color:#b00e23">(ⲓ̅ⲇ̅)</span> ϫⲉ ⲁϥⲛⲁϩⲧⲉ ⲉⲣⲟⲓ ϯⲛⲁⲧⲟⲩϫⲟϥ. ϯⲛⲁⲣ̅ϩⲁⲓⲃⲉⲥ ⲉⲣⲟϥ ϫⲉ
  ⲁϥⲥⲟⲩⲛ ⲡⲁⲣⲁⲛ. <span style="color:#b00e23">(ⲓ̅ⲉ̅)</span> ϥⲛⲁⲱϣ ⲉϩⲣⲁⲓ ⲉⲣⲟⲓ ⲁⲩⲱ
  ⲁⲛⲟⲕ ϯⲛⲁⲥⲱⲧⲙ̅ ⲉⲣⲟϥ. ϯⲛⲙ̅ⲙⲁϥ ϩⲛ̅ ⲧⲉϥⲑⲗⲓⲯⲓⲥ ⲁⲩⲱ ϯⲛⲁⲧⲟⲩϫⲟϥ ⲛ̅ⲧⲁϯⲉⲟⲟⲩ ⲛⲁϥ.
  <span style="color:#b00e23">(ⲓ̅ⲋ̅)</span> ϯⲛⲁⲧⲁϣⲟϥ ⲛ̅ⲟⲩⲙⲏⲏϣⲉ ⲛ̅ϩⲟⲟⲩ. ⲧⲁⲧⲥⲁⲃⲟϥ
  ⲉⲡⲁⲟⲩϫⲁⲓ:
  <h3 id="psalms91">91</h3>ϥ̅ⲁ̅. ⲡⲉⲯⲁⲗⲙⲟⲥ ⲛ̅ⲧⲱⲇⲏ ⲙ̅ⲡⲉϩⲟⲟⲩ ⲙ̅ⲡⲥⲁⲃⲃⲁⲧⲟⲛ.
  <span style="color:#b00e23">(ⲁ̅)</span> ⲟⲩⲁⲅⲁⲑⲟⲛ ⲡⲉ ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ
  ⲉⲯⲁⲗⲗⲉⲓ ⲉⲡⲉⲕⲣⲁⲛ ⲡⲉⲧϫⲟⲥⲉ. <span style="color:#b00e23">(ⲃ̅)</span> ⲉϫⲱ ⲙ̅ⲡⲉⲕⲛⲁ
  ⲙ̅ⲡⲛⲁⲩ ⲛ̅ϣⲱⲣⲡ. ⲁⲩⲱ ⲧⲉⲕⲙⲉ ⲕⲁⲧⲁ ⲟⲩϣⲏ. <span style="color:#b00e23">(ⲅ̅)</span>
  ϩⲛ̅ ⲟⲩⲯⲁⲗⲧⲏⲣⲓⲟⲛ ⲙ̅ⲙⲏⲧ ⲛ̅ⲕⲁⲡ ⲙⲛ̅ ⲟⲩⲟⲩⲗⲗⲉ ⲛ̅ⲕⲓⲑⲁⲣⲁ. <span style=
  "color:#b00e23">(ⲇ̅)</span> ϫⲉ ⲁⲕⲉⲩⲫⲣⲁⲛⲉ ⲙ̅ⲙⲟⲓ ⲡϫⲟⲉⲓⲥ ϩⲙ̅ ⲡⲉⲕⲧⲁⲙⲓⲟ ⲁⲩⲱ
  ϯⲛⲁⲧⲉⲗⲏⲗ ϩⲛ̅ ⲛⲉϩⲃⲏⲩⲉ ⲛ̅ⲛⲉⲕϭⲓϫ. <span style="color:#b00e23">(ⲉ̅)</span> ⲛ̅ⲑⲉ
  ⲉⲛⲧⲁⲩⲁⲓⲁⲓ ⲛ̅ϭⲓ ⲛⲉⲕϩⲃⲏⲩⲉ ⲡϫⲟⲉⲓⲥ. ⲁ ⲛⲉⲕⲙⲉⲉⲩⲉ ⲁϣⲁⲓ ⲉⲙⲁⲧⲉ <span style=
  "color:#b00e23">(ⲋ̅)</span> ⲙ̅ⲙⲛ̅ ⲟⲩⲣⲱⲙⲉ ⲛ̅ⲁⲑⲏⲧ ⲛⲁⲉⲓⲙⲉ ⲉⲣⲟⲟⲩ. ⲁⲩⲱ
  ⲛϥ̅ⲛⲁⲥⲟⲩⲱⲛⲟⲩ ⲁⲛ ⲛ̅ϭⲓ ⲡⲉⲧⲉ ⲛ̅ⲟⲩⲥⲁⲃⲉ ⲁⲛ ⲡⲉ <span style=
  "color:#b00e23">(ⲍ̅)</span> ϩⲙ̅ ⲡⲧⲣⲉ ⲛ̅ⲣⲉϥⲣ̅ⲛⲟⲃⲉ ϯⲟⲩⲱ ⲛ̅ⲑⲉ ⲛ̅ⲟⲩⲭⲟⲣⲧⲟⲥ. ⲁⲩⲱ
  ⲁⲩⲣⲓⲕⲉ ⲧⲏⲣⲟⲩ ⲛ̅ϭⲓ ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ. ϫⲉ ⲉⲩⲉϥⲟⲧⲟⲩ ⲉⲃⲟⲗ ϣⲁ ⲉⲛⲉϩ ⲛ̅ⲉⲛⲉϩ.
  <span style="color:#b00e23">(ⲏ̅)</span> ⲛ̅ⲧⲟⲕ ⲇⲉ ⲡϫⲟⲉⲓⲥ ⲕϫⲟⲥⲉ ϣⲁ ⲉⲛⲉϩ.
  <span style="color:#b00e23">(ⲑ̅)</span> ϫⲉ ⲉⲓⲥ ⲛⲉⲕϫⲓϫⲉ ⲉⲩⲥⲉⲛⲁⲧⲁⲕⲟ. ⲛ̅ⲥⲉϫⲱⲱⲣⲉ
  ⲉⲃⲟⲗ ⲛ̅ϭⲓ ⲟⲩⲟⲛ ⲛⲓⲙ ⲉⲧⲣ̅ϩⲱⲃ ⲉⲧⲁⲛⲟⲙⲓⲁ. <span style="color:#b00e23">(ⲓ̅)</span>
  ⲛ̅ⲧⲉ ⲡⲁⲧⲁⲡ ϫⲓⲥⲉ ⲛ̅ⲑⲉ ⲙ̅ⲡⲁⲧⲁⲡ ⲛ̅ⲟⲩⲱⲧ ⲁⲩⲱ ⲧⲁⲙⲛ̅ⲧϩⲗ̅ⲗⲟ ϩⲛ̅ ⲟⲩⲛⲉϩ ⲉϥⲕⲓⲱⲟⲩ.
  <span style="color:#b00e23">(ⲓ̅ⲁ̅)</span> ⲁⲩⲱ ⲁ ⲡⲁⲃⲁⲗ ⲙⲉϩ ⲉⲓⲁⲧϥ̅ ⲛ̅ⲛⲁϫⲁϫⲉ ⲁⲩⲱ
  ⲡⲁⲙⲁⲁϫⲉ ⲛⲁⲥⲱⲧⲙ̅ ϩⲁ ⲛⲉⲧⲧⲱⲟⲩⲛ ⲉϩⲣⲁⲓ ⲉϫⲱⲓ ⲁⲩⲱ ⲉⲧⲣ̅ⲡⲉⲑⲟⲟⲩ <span style=
  "color:#b00e23">(ⲓ̅ⲃ̅)</span> ⲡⲇⲓⲕⲁⲓⲟⲥ ⲛⲁϫⲓⲥⲉ ⲛ̅ⲑⲉ ⲛ̅ⲟⲩⲃⲛ̅ⲛⲉ ⲁⲩⲱ ϥⲛⲁⲟⲩⲱϣⲥ̅
  ⲉⲃⲟⲗ ⲛ̅ⲑⲉ ⲛ̅ⲧⲕⲉⲇⲣⲟⲥ ⲉⲧϩⲙ̅ ⲡⲗⲓⲃⲁⲛⲟⲥ. <span style="color:#b00e23">(ⲓ̅ⲅ̅)</span>
  ⲉⲩⲧⲏϭ ϩⲙ̅ ⲡⲏⲓ ⲙ̅ⲡⲛⲟⲩⲧⲉ. ⲥⲉⲛⲁϯⲟⲩⲱ ϩⲛ̅ ⲛ̅ⲁⲩⲗⲏ ⲙ̅ⲡⲉⲛⲛⲟⲩⲧⲉ. <span style=
  "color:#b00e23">(ⲓ̅ⲇ̅)</span> ⲧⲟⲧⲉ ⲥⲉⲛⲁⲁϣⲁⲓ ϩⲛ̅ ⲟⲩⲙⲛ̅ⲧϩⲗⲗⲟ ⲉⲥⲕⲓⲱⲟⲩ. ⲛ̅ⲥⲉϣⲱⲡⲉ
  ⲉⲩⲙⲟⲧⲛ̅ ⲉϣⲁϫⲉ. <span style="color:#b00e23">(ⲓ̅ⲉ̅)</span> ϫⲉ ⲡϫⲟⲉⲓⲥ ⲡⲉ
  ⲡⲉⲛⲛⲟⲩⲧⲉ ⲥⲟⲩⲧⲱⲛ ⲁⲩⲱ ⲙⲛ̅ ϫⲓⲛϭⲟⲛⲥ ⲛ̅ϩⲏⲧϥ̅:
  <h3 id="psalms92">92</h3>ϥ̅ⲃ̅. ⲡⲉⲥⲙⲟⲩ ⲛ̅ⲧⲱⲇⲏ ⲛ̅ⲇⲁⲩⲉⲓⲇ ϩⲁⲑⲏ ⲙ̅ⲡⲥⲁⲃⲃⲁⲧⲟⲛ
  ⲛ̅ⲧⲉⲣⲟⲩⲟⲩⲱϩ ϩⲙ̅ ⲡⲕⲁϩ: <span style="color:#b00e23">(ⲁ̅)</span> ⲡϫⲟⲉⲓⲥ ⲁϥⲣ̅ⲣ̅ⲣⲟ
  ⲁϥϯϩⲓⲱⲱϥ ⲛ̅ⲟⲩⲥⲁ ⲡϫⲟⲉⲓⲥ ⲁϥϯϩⲓⲱⲱϥ ⲛ̅ⲟⲩϭⲟⲙ ⲁϥⲙⲟⲣϥ̅ ⲙ̅ⲙⲟⲥ ⲕⲁⲓ ⲅⲁⲣ ⲁϥⲧⲁϫⲣⲟ
  ⲛ̅ⲧⲟⲓⲕⲟⲩⲙⲉⲛⲏ ⲉⲛⲥ̅ⲛⲁⲕⲓⲙ ⲁⲛ. <span style="color:#b00e23">(ⲃ̅)</span> ⲡⲉⲕⲑⲣⲟⲛⲟⲥ
  ⲥⲃ̅ⲧⲱⲧ ϫⲓⲛ ⲉⲛⲉϩ. ⲕϣⲟⲟⲡ ⲛ̅ⲧⲟⲕ ϫⲓⲛ ⲉⲛⲉϩ. <span style=
  "color:#b00e23">(ⲅ̅)</span> ⲡϫⲟⲉⲓⲥ ⲁ ⲛ̅ⲓ̈ⲉⲣⲱⲟⲩ ⲧⲱⲟⲩⲛ ⲉϩⲣⲁⲓ. ⲁ ⲛ̅ⲓ̈ⲉⲣⲱⲟⲩ ϥⲓ
  ⲉϩⲣⲁⲓ ⲛ̅ⲧⲉⲩⲥⲙⲏ. ⲉⲃⲟⲗ ⲙ̅ⲡⲉϩⲣⲟⲟⲩ ⲛⲙ̅ⲙⲟⲟⲩ ⲉⲧⲛⲁϣⲱⲟⲩ <span style=
  "color:#b00e23">(ⲇ̅)</span> ϩⲉⲛϣⲡⲏⲣⲉ ⲛⲉ ⲛ̅ϫⲓⲥⲉ ⲛ̅ⲑⲁⲗⲁⲥⲥⲁ ⲟⲩϣⲡⲏⲣⲉ ⲡⲉ ⲡϫⲟⲉⲓⲥ
  ϩⲛ̅ ⲛⲉⲧϫⲟⲥⲉ. <span style="color:#b00e23">(ⲉ̅)</span> ⲁⲩⲧⲁⲛϩⲉⲧ ⲛⲉⲕⲙⲛ̅ⲧⲙⲛ̅ⲧⲣⲉ
  ⲉⲙⲁⲧⲉ. ⲉⲣⲉ ⲡⲟⲩⲟⲡ ⲡⲣⲉⲡⲉⲓ ⲙ̅ⲡⲉⲕⲏⲓ ⲡϫⲟⲉⲓⲥ ϣⲁ ϩⲉⲛϩⲟⲟⲩ ⲉⲩⲟⲩⲏⲩ:
  <h3 id="psalms93">93</h3>ϥ̅ⲅ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲙ̅ⲡⲉϥⲧⲟⲟⲩ ⲛ̅ⲛ̅ⲥⲁⲃⲃⲁⲧⲟⲛ
  <span style="color:#b00e23">(ⲁ̅)</span> ⲡⲛⲟⲩⲧⲉ ⲛ̅ⲛ̅ϫⲓⲕⲃⲁ ⲡⲉ ⲡϫⲟⲓ̈ⲥ ⲡⲛⲟⲩⲧⲉ
  ⲛ̅ⲛ̅ϫⲓⲕⲃⲁ ⲁϥⲡⲁⲣⲣⲏⲥⲓⲁⲍⲉ ⲙ̅ⲙⲟϥ. <span style="color:#b00e23">(ⲃ̅)</span> ϫⲓⲥⲉ
  ⲙ̅ⲙⲟⲕ ⲡⲉⲧⲕⲣⲓⲛⲉ ⲙ̅ⲡⲓⲕⲁϩ ⲧⲱⲱⲃⲉ ⲛ̅ⲟⲩⲧⲟⲩⲉⲓⲟ ⲛ̅ⲛ̅ϫⲁⲥⲓϩⲏⲧ <span style=
  "color:#b00e23">(ⲅ̅)</span> ϣⲁ ⲧⲛⲁⲩ ⲛ̅ⲣⲉϥⲣ̅ⲛⲟⲃⲉ ⲡϫⲟⲓ̈ⲥ. ϣⲁⲧⲛⲁⲩ ⲛ̅ⲣⲉϥⲣ̅ⲛⲟⲃⲉ
  ⲛⲁϣⲟⲩϣⲟⲩ ⲙ̅ⲙⲟⲟⲩ. <span style="color:#b00e23">(ⲇ̅)</span> ⲥⲉⲛⲁⲟⲩⲱϣⲃ̅ ⲛ̅ⲥⲉϣⲁϫⲉ
  ϩⲛ̅ ⲟⲩⲡⲟⲛⲏⲣⲓⲁ. ⲥⲉⲛⲁϣⲁϫⲉ ⲧⲏⲣⲟⲩ ⲛ̅ϭⲓ ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ. <span style=
  "color:#b00e23">(ⲉ̅)</span> ⲡϫⲟⲉⲓⲥ ⲁⲩⲑⲃ̅ⲃⲓⲉ ⲡⲉⲕⲗⲁⲟⲥ. ⲁⲩⲱ ⲁⲩⲑⲙ̅ⲕⲉ
  ⲧⲉⲕⲕⲗⲏⲣⲟⲛⲟⲙⲓⲁ <span style="color:#b00e23">(ⲋ̅)</span> ⲁⲩⲙⲟⲩⲟⲩⲧ ⲛ̅ⲟⲩⲭⲏⲣⲁ ⲙⲛ̅
  ⲟⲩⲡⲣⲟⲥⲏⲗⲩⲧⲟⲥ ⲁⲩϩⲉⲧⲃ̅ ⲛ̅ⲟⲣⲫⲁⲛⲟⲥ ⲁⲩⲱ ⲡⲉϫⲁⲩ <span style=
  "color:#b00e23">(ⲍ̅)</span> ϫⲉ ⲙ̅ⲡϫⲟⲉⲓⲥ ⲛⲁⲛⲁⲩ ⲁⲛ. ⲁⲩⲱ ⲛϥ̅ⲛⲁⲉⲓⲙⲉ ⲁⲛ ⲛ̅ϭⲓ
  ⲡⲛⲟⲩⲧⲉ ⲛ̅ⲓⲁⲕⲱⲃ. <span style="color:#b00e23">(ⲏ̅)</span> ⲉⲓⲙⲉ ϭⲉ ⲛ̅ⲁⲑⲏⲧ ⲉⲧϩⲙ̅
  ⲡⲗⲁⲟⲥ. ⲁⲩⲱ ⲛ̅ⲥⲟϭϭ ⲙ̅ⲡⲉⲧⲛ̅ϩⲏⲧ ϭⲉ <span style="color:#b00e23">(ⲑ̅)</span> ⲉⲓⲉ
  ⲡⲉⲛⲧⲁϥⲧⲉϭ ⲡⲙⲁⲁϫⲉ ⲛϥ̅ⲥⲱⲧⲙ̅ ⲁⲛ. ⲏ ⲡⲉⲛⲧⲁϥⲡⲗⲁⲥⲥⲁ ⲙ̅ⲡⲃⲁⲗ ⲛϥ̅ⲛⲁⲩ ⲉⲣⲱⲧⲛ̅ ⲁⲛ.
  <span style="color:#b00e23">(ⲓ̅)</span> ⲡⲉⲧⲡⲇⲓⲇⲉⲩⲉ ⲛ̅ⲛⲓϩⲉⲑⲛⲟⲥ ⲉⲓⲉⲛϥ̅ ⲛ̅ⲁϫⲡⲓⲟ
  ⲁⲛ. ⲡⲉⲧⲧⲥⲁⲃⲟ ⲙ̅ⲡⲣⲱⲙⲉ ⲉⲡⲥⲟⲩⲟⲛ <span style="color:#b00e23">(ⲓ̅ⲁ̅)</span> ⲡϫⲟⲉⲓⲥ
  ⲥⲟⲟⲩⲛ ⲛ̅ⲙ̅ⲙⲟⲕⲙⲉⲕ ⲛ̅ⲛ̅ⲣⲱⲙⲉ ϫⲉ ⲥⲉϣⲟⲩⲉⲓⲧ <span style=
  "color:#b00e23">(ⲓ̅ⲃ̅)</span> ⲛⲁⲓⲁⲧϥ̅ ⲙ̅ⲡⲣⲱⲙⲉ ⲉⲧⲕ̅ⲛⲁϯⲥⲃⲱ ⲛⲁϥ ⲡϫⲟⲉⲓⲥ. ⲁⲩⲱ
  ⲛⲅ̅ⲧⲥⲁⲃⲟϥ ϩⲙ̅ ⲡⲉⲕⲛⲟⲙⲟⲥ. <span style="color:#b00e23">(ⲓ̅ⲅ̅)</span> ⲉⲧⲣⲉϥϣⲱⲡⲉ
  ⲉϥⲥⲙⲟⲛⲧ̅ ⲉⲃⲟⲗ ϩⲛ̅ ⲛⲉϩⲟⲟⲩ ⲉⲑⲟⲟⲩ. ϣⲁⲛⲧⲟⲩϣⲓⲕⲉ ⲛ̅ⲟⲩϩⲓⲉⲓⲧ ⲉⲡⲣⲉϥⲣ̅ⲛⲟⲃⲉ.
  <span style="color:#b00e23">(ⲓ̅ⲇ̅)</span> ϫⲉ ⲙⲡϫⲟⲉⲓⲥ ⲛⲁⲕⲱ ⲛ̅ⲥⲱϥ ⲁⲛ ⲙ̅ⲡⲉϥⲗⲁⲟⲥ.
  ⲁⲩⲱ ⲛϥ̅ⲛⲁⲟⲃϣϥ̅ ⲁⲛ ⲉⲧⲉϥⲕⲗⲏⲣⲟⲛⲟⲙⲓⲁ. <span style="color:#b00e23">(ⲓ̅ⲉ̅)</span>
  ϣⲁⲛⲧⲉ ⲧⲇⲓⲕⲁⲓⲟⲥⲩⲛⲏ ⲕⲟⲧⲥ̅ ⲉⲩϩⲁⲡ. ⲁⲩⲱ ⲉⲩϩⲏⲛ ⲉϩⲟⲩⲛ ⲉⲣⲟⲥ ⲧⲏⲣⲟⲩ ⲛ̅ϭⲓ ⲛⲉⲧⲥⲟⲩⲧⲱⲛ ϩⲙ̅
  ⲡⲉⲩϩⲏⲧ. ⲇⲓⲁⲯⲁⲗⲙⲁ. <span style="color:#b00e23">(ⲓ̅ⲋ̅)</span> ⲛⲓⲙ ⲡⲉⲧⲛⲁⲧⲱⲟⲩⲛ
  ⲛⲙ̅ⲙⲁⲓ ⲉϫⲛ̅ ⲙ̅ⲡⲟⲛⲏⲣⲟⲥ. ⲏ ⲛⲓⲙ ⲡⲉⲧⲛⲁⲁϩⲉⲣⲁⲧϥ̅ ⲛⲙ̅ⲙⲁⲓ ⲉⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ.
  <span style="color:#b00e23">(ⲓ̅ⲍ̅)</span> ⲛ̅ⲥⲁⲃⲏⲗ ϫⲉ ⲁ ⲡϫⲟⲉⲓⲥ ⲃⲟⲏⲑⲉⲓ ⲉⲣⲟⲓ
  ⲡⲁⲣⲁ ⲟⲩⲕⲟⲩⲓ ⲁ ⲧⲁⲯⲩⲭⲏ ⲟⲩⲱϩ ϩⲛ̅ ⲁⲙⲛ̅ⲧⲉ. <span style=
  "color:#b00e23">(ⲓ̅ⲏ̅)</span> ⲉⲓϣⲁⲛϫⲟⲟⲥ ϫⲉ ⲁ ⲧⲁⲟⲩⲉⲣⲏⲧⲉ ⲕⲓⲙ. ⲡⲉⲕⲛⲁ ⲡϫⲟⲉⲓⲥ ⲡⲉ
  ϣⲁϥⲃⲟⲏⲑⲉⲓ ⲉⲣⲟⲓ. <span style="color:#b00e23">(ⲓ̅ⲑ̅)</span> ⲡϫⲟⲉⲓⲥ ⲕⲁⲧⲁ ⲡⲁϣⲁⲓ
  ⲛ̅ⲛⲉⲙ̅ⲕⲁϩ ⲉⲧϩⲙ̅ ⲡⲁϩⲏⲧ. ⲛⲉⲕⲥⲟⲗⲥⲗ̅ ⲛⲉⲛⲧⲁⲩⲉⲩⲫⲣⲁⲛⲉ ⲛ̅ⲧⲁⲯⲩⲭⲏ <span style=
  "color:#b00e23">(ⲕ̅)</span> ⲙⲏ ⲟⲩⲛ ⲑⲣⲟⲛⲟⲥ ⲛ̅ⲁⲛⲟⲙⲓⲁ ⲛⲁϭⲱ ϩⲁⲧⲏⲕ. ⲡⲉⲧⲡⲗⲁⲥⲥⲉ
  ⲛ̅ⲟⲩϩⲓⲥⲉ ⲉϫⲛ̅ ⲟⲩⲟⲩⲉϩⲥⲁϩⲛⲉ. <span style="color:#b00e23">(ⲕ̅ⲁ̅)</span>
  ⲥⲉⲛⲁϭⲱⲣϭ̅ ⲉⲧⲉⲯⲩⲭⲏ ⲙ̅ⲡⲇⲓⲕⲁⲓⲟⲥ. ⲛ̅ⲥⲉⲧϭⲁⲉⲓⲉ ⲟⲩⲥⲛⲟϥ ⲛ̅ⲁⲧⲛⲟⲃⲉ. <span style=
  "color:#b00e23">(ⲕ̅ⲃ̅)</span> ⲡϫⲟⲉⲓⲥ ⲁϥϣⲱⲡⲉ ⲛⲁⲓ ⲙ̅ⲙⲁⲙ̅ⲡⲱⲧ ⲁⲩⲱ ⲡⲛⲟⲩⲧⲉ
  ⲉⲩⲃⲟⲏⲑⲉⲓⲁ ⲛ̅ⲧⲁϩⲉⲗⲡⲓⲥ. <span style="color:#b00e23">(ⲕ̅ⲅ̅)</span> ϥⲛⲁⲧⲱⲱⲃⲉ ⲛⲁⲩ
  ⲛ̅ⲧⲉⲩⲁⲛⲟⲙⲓⲁ. ⲁⲩⲱ ⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲁⲧⲁⲕⲟⲟⲩ ϩⲛ̅ ⲧⲉⲩⲡⲟⲛⲏⲣⲓⲁ.
  <h3 id="psalms94">94</h3>ϥ̅ⲇ̅. ⲡⲉⲥⲙⲟⲩ ⲛⲧⲱⲇⲏ ⲛⲇⲁⲩⲉⲓⲇ <span style=
  "color:#b00e23">(ⲁ̅)</span> ⲁⲙⲏⲉⲓⲧⲛ̅ ⲛ̅ⲧⲛ̅ⲧⲉⲗⲏⲗ ⲙ̅ⲡϫⲟⲓ̈ⲥ. ⲛ̅ⲧⲛ̅ϯⲗⲟⲩⲗⲁⲓ
  ⲙ̅ⲡⲛⲟⲩⲧⲉ ⲡⲉⲛⲟⲩϫⲁⲓ. <span style="color:#b00e23">(ⲃ̅)</span> ⲙⲁⲣⲛ̅ⲉⲓ ⲉⲃⲟⲗ ϩⲏⲧϥ̅
  ϩⲛ̅ ⲟⲩⲟⲩⲱⲛϩ̅ ⲉⲃⲟⲗ ⲛ̅ⲧⲛ̅ϯⲗⲟⲩⲗⲁⲓ ⲛⲁϥ ϩⲛ̅ ϩⲉⲛⲯⲁⲗⲙⲟⲥ. <span style=
  "color:#b00e23">(ⲅ̅)</span> ϫⲉ ⲟⲩⲛⲟϭ ⲡⲉ ⲡϫⲟⲉⲓⲥ ⲡⲉⲛⲛⲟⲩⲧⲉ ⲁⲩⲱ ⲟⲩⲛⲟϭ ⲛ̅ⲣ̅ⲣⲟ ⲡⲉ
  ⲉϫⲛ̅ ⲛ̅ⲛⲟⲩⲧⲉ ⲧⲏⲣⲟⲩ: <span style="color:#b00e23">(ⲇ̅)</span> ϫⲉ ⲉⲣⲉ ⲛⲉⲕⲣⲱⲟⲩ
  ⲧⲏⲣⲟⲩ ⲙ̅ⲡⲕⲁϩ ϩⲛ̅ ⲧⲉϥϭⲓϫ. ⲁⲩⲱ ⲛⲟⲩϥ ⲛⲉ ⲛ̅ϫⲓⲥⲉ ⲛ̅ⲛ̅ⲧⲟⲩⲟ. <span style=
  "color:#b00e23">(ⲉ̅)</span> ⲧⲱϥ ⲧⲉ ⲑⲁⲗⲁⲥⲥⲁ ⲁⲩⲱ ⲛ̅ⲧⲟϥ ⲡⲉⲛⲧⲁϥⲧⲁⲙⲓⲟⲥ. ⲁⲩⲱ ⲛⲉϥϭⲓϫ
  ⲛⲉⲛⲧⲁⲩⲡⲗⲁⲥⲥⲉ ⲙ̅ⲡⲡⲉⲧϣⲱⲟⲩⲱⲟⲩ. <span style="color:#b00e23">(ⲋ̅)</span> ⲁⲙⲏⲉⲓⲧⲛ̅
  ⲛ̅ⲧⲛ̅ⲟⲩⲱϣⲧ ⲛ̅ⲧⲛ̅ⲡⲁϩⲧⲛ ⲛⲁϥ. ⲛ̅ⲧⲛ̅ⲣⲓⲙⲉ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ ⲡⲉⲛⲧⲁϥⲧⲁⲙⲓⲟⲛ.
  <span style="color:#b00e23">(ⲍ̅)</span> ϫⲉ ⲛ̅ⲧⲟϥ ⲡⲉ ⲡⲉⲛⲛⲟⲩⲧⲉ ⲁⲩⲱ ⲁⲛⲟⲛ ⲁⲛⲟⲛ
  ⲡⲉϥⲗⲁⲟⲥ ⲁⲩⲱ ⲛ̅ⲉⲥⲟⲟⲩ ⲛ̅ⲧⲉϥϭⲓϫ. ⲙ̅ⲡⲟⲟⲩ ⲉⲧⲉⲧⲛ̅ϣⲁⲛⲥⲱⲧⲙ̅ ⲉⲧⲉϥⲥⲙⲏ. <span style=
  "color:#b00e23">(ⲏ̅)</span> ⲙ̅ⲡⲣ̅ϯ ⲛ̅ϣⲟⲧ ⲛ̅ⲛⲉⲧⲛ̅ϩⲏⲧ ⲛ̅ⲑⲉ ⲛ̅ⲛⲉϩⲟⲟⲩ ⲙ̅ⲡϯϭⲛⲁⲧ
  ⲕⲁⲧⲁ ⲡⲉϩⲟⲟⲩ ⲙ̅ⲡⲡⲉⲓⲣⲁⲥⲙⲟⲥ ϩⲛ̅ ⲧⲉⲣⲏⲙⲟⲥ. <span style="color:#b00e23">(ⲑ̅)</span>
  ⲉⲛⲧⲁ ⲛⲉⲧⲛ̅ⲉⲓⲟⲧⲉ ⲡⲉⲓⲣⲁⲍⲉ ⲛ̅ϩⲏⲧϥ̅. ⲁⲩⲇⲟⲕⲓⲙⲁⲍⲉ ⲁⲩⲛⲁⲩⲉ ⲛⲁϩⲃⲏⲟⲩⲉ. <span style=
  "color:#b00e23">(ⲓ̅)</span> ⲁⲓⲙⲉⲥⲧⲉ ⲧⲉⲓⲅⲉⲛⲉⲁ ⲛ̅ϩⲙⲉ ⲛ̅ⲣⲟⲙⲡⲉ. ⲁⲩⲱ ⲁⲓϫⲟⲟⲥ ϫⲉ
  ⲥⲉⲡⲗⲁⲛⲁ ⲛ̅ⲟⲩⲟⲉⲓϣ ⲛⲓⲙ ϩⲙ̅ ⲡⲉⲩϩⲏⲧ. ⲁⲩⲱ ⲛ̅ⲧⲟⲟⲩ ⲙ̅ⲡⲟⲩⲥⲟⲩ ⲛ̅ⲛⲁϩⲓⲟⲟⲩⲉ. <span style=
  "color:#b00e23">(ⲓ̅ⲁ̅)</span> ⲛ̅ⲑⲉ ⲛ̅ⲧⲁⲓⲱⲣⲕ̅ ⲙ̅ⲙⲟⲥ ϩⲛ̅ ⲧⲁⲟⲣⲅⲏ ϫⲉ ⲥⲉⲛⲏⲩ ⲉϩⲟⲩⲛ
  ⲉⲡⲁⲙⲁⲛ̅ⲙ̅ⲧⲟⲛ:
  <h3 id="psalms95">95</h3>ϥ̅ⲉ̅. ⲧⲱⲇⲏ ⲛ̅ⲇⲁⲩⲉⲓⲇ ⲉⲩⲛⲁⲕⲉⲧ ⲡⲏⲓ ⲙⲛ̅ⲛ̅ⲥⲁ ⲧⲁⲓⲭⲙⲁⲗⲱⲥⲓⲁ.
  <span style="color:#b00e23">(ⲁ̅)</span> ϫⲱ ⲉⲡϫⲟⲉⲓⲥ ⲛ̅ⲟⲩϫⲱ ⲛ̅ⲃⲣ̅ⲣⲉ. ⲡⲕⲁϩ ⲧⲏⲣϥ̅
  ϫⲱ ⲉⲡϫⲟⲉⲓⲥ. <span style="color:#b00e23">(ⲃ̅)</span> ϫⲱ ⲉⲡϫⲟⲉⲓⲥ ⲛ̅ⲧⲉⲧⲛ̅ⲥⲙⲟⲩ
  ⲉⲡⲉϥⲣⲁⲛ. ⲛ̅ⲧⲉⲧⲛ̅ⲧⲁϣⲉⲟⲉⲓϣ ⲙ̅ⲡⲉϥⲟⲩϫⲁⲓ ϩⲛ̅ ⲟⲩϩⲟⲟⲩ ⲉⲩϩⲟⲟⲩ. <span style=
  "color:#b00e23">(ⲅ̅)</span> ⲛ̅ⲧⲉⲧⲛ̅ϫⲱ ⲙ̅ⲡⲉϥⲉⲟⲟⲩ ϩⲛ̅ ⲛⲓϩⲉⲑⲛⲟⲥ. ⲁⲩⲱ ⲛⲉϥϣⲡⲏⲣⲉ
  ϩⲛ̅ ⲛⲓⲗⲁⲟⲥ ⲧⲏⲣⲟⲩ. <span style="color:#b00e23">(ⲇ̅)</span> ϫⲉ ⲟⲩⲛⲟϭ ⲡⲉ ⲡϫⲟⲉⲓⲥ
  ⲁⲩⲱ ϥⲥⲙⲁⲙⲁⲧ ⲉⲙⲁⲧⲉ. ⲟⲩⲛⲟϭ ⲡⲉ ⲡⲁⲣⲁ ⲛ̅ⲛⲟⲩⲧⲉ ⲧⲏⲣⲟⲩ. <span style=
  "color:#b00e23">(ⲉ̅)</span> ϫⲉ ⲛ̅ⲛⲟⲩⲧⲉ ⲧⲏⲣⲟⲩ ⲛ̅ⲛ̅ϩⲉⲑⲛⲟⲥ ϩⲉⲛⲉⲓⲇⲱⲗⲟⲛ ⲛⲉ
  ⲛ̅ⲇⲁⲓⲙⲟⲛⲓⲟⲛ. ⲡϫⲟⲉⲓⲥ ⲇⲉ ⲛ̅ⲧⲟϥ ⲁϥⲧⲁⲙⲓⲉ ⲙ̅ⲡⲏⲩⲉ. <span style=
  "color:#b00e23">(ⲋ̅)</span> ⲟⲩⲟⲩⲱⲛϩ̅ ⲉⲃⲟⲗ ⲙⲛ̅ ⲟⲩⲥⲁ ⲛⲉⲧ ⲙ̅ⲡⲉϥⲙ̅ⲧⲟ ⲉⲃⲟⲗ ⲟⲩⲟⲩⲟⲡ
  ⲙⲛ̅ ⲟⲩⲙⲛ̅ⲧⲛⲟϭ ⲛⲉⲧ ϩⲛ̅ ⲛⲉϥⲡⲉⲧⲟⲩⲁⲁⲃ. <span style="color:#b00e23">(ⲍ̅)</span>
  ⲙ̅ⲡⲁⲧⲣⲓⲁ ⲛ̅ⲛ̅ϩⲉⲑⲛⲟⲥ ⲁⲛⲓⲛⲉ ⲙ̅ⲡϫⲟⲉⲓⲥ. ⲁⲛⲓ ⲟⲩⲉⲟⲟⲩ ⲙ̅ⲡϫⲟⲉⲓⲥ ⲙⲛ̅ ⲟⲩⲧⲓⲙⲏ.
  <span style="color:#b00e23">(ⲏ̅)</span> ⲁⲛⲓ ⲟⲩⲉⲟⲟⲩ ⲙ̅ⲡⲣⲁⲛ ⲙ̅ⲡϫⲟⲉⲓⲥ. ϥⲓ
  ⲛ̅ⲛⲉⲧⲛ̅ⲑⲩⲥⲓⲁ ⲛ̅ⲧⲉⲧⲛ̅ⲃⲱⲕ ⲉϩⲟⲩⲛ ⲉⲛⲉϥⲁⲩⲗⲏ. <span style=
  "color:#b00e23">(ⲑ̅)</span> ⲟⲩⲱϣⲧ̅ ⲙ̅ⲡϫⲟⲉⲓⲥ ϩⲛ̅ ⲧⲉϥⲁⲩⲗⲏ ⲉⲧⲟⲩⲁⲁⲃ. ⲙⲁⲣⲉ ⲡⲕⲁϩ
  ⲧⲏⲣϥ̅ ⲕⲓⲙ ⲙ̅ⲡⲉϥⲙ̅ⲧⲟ ⲉⲃⲟⲗ. <span style="color:#b00e23">(ⲓ̅)</span> ⲁϫⲓⲥ
  ⲛ̅ⲛ̅ϩⲉⲑⲛⲟⲥ ϫⲉ ⲁ ⲡϫⲟⲓ̈ⲥ ⲣ̅ⲣ̅ⲣⲟ ⲉⲃⲟⲗ ϩⲙ̅ ⲡϣⲉ. ⲕⲁⲓ ⲅⲁⲣ ⲁϥⲧⲁϩⲟ ⲉⲣⲁⲧⲥ̅
  ⲛ̅ⲧⲟⲓⲕⲟⲩⲙⲉⲛⲏ ⲉⲛⲥ̅ⲛⲁⲕⲓⲙ ⲁⲛ. ϥⲛⲁⲕⲣⲓⲛⲉ ⲛ̅ϩⲉⲛⲗⲁⲟⲥ ϩⲛ̅ ⲟⲩⲥⲟⲟⲩⲧⲛ̅. ⲁⲩⲱ ⲛ̅ϩⲉⲑⲛⲟⲥ ϩⲛ̅
  ⲧⲉϥⲟⲣⲅⲏ. <span style="color:#b00e23">(ⲓ̅ⲁ̅)</span> ⲙⲁⲣⲉ ⲙ̅ⲡⲏⲩⲉ ⲟⲩⲛⲟϥ ⲛ̅ⲧⲉ
  ⲡⲕⲁϩ ⲧⲉⲗⲏⲗ. ⲑⲁⲗⲁⲥⲥⲁ ⲛⲁⲕⲓⲙ ⲙⲛ̅ ⲡⲉⲥϫⲱⲕ ⲉⲃⲟⲗ. ⲥⲉⲛⲁⲣⲁϣⲉ ⲛ̅ϭⲓ ⲛ̅ⲥⲱϣⲉ ⲙⲛ̅
  ⲛⲉⲧⲛ̅ϩⲏⲧⲟⲩ ⲧⲏⲣⲟⲩ. <span style="color:#b00e23">(ⲓ̅ⲃ̅)</span> ⲧⲟⲧⲉ ⲥⲉⲛⲁⲧⲉⲗⲏⲗ
  ⲛ̅ϭⲓ ⲛ̅ϣⲏⲛ ⲧⲏⲣⲟⲩ ⲛ̅ⲧⲥⲱϣⲉ <span style="color:#b00e23">(ⲓ̅ⲅ̅)</span> ⲙ̅ⲡⲉⲙ̅ⲧⲟ
  ⲉⲃⲟⲗ ⲙ̅ⲡϫⲟⲉⲓⲥ ϫⲉ ϥⲛⲏⲩ ⲉⲕⲣⲓⲛⲉ ⲙ̅ⲡⲕⲁϩ. ϥⲛⲁⲕⲣⲓⲛⲉ ⲛ̅ⲧⲟⲓⲕⲟⲩⲙⲉⲛⲏ ϩⲛ̅ ⲟⲩⲇⲓⲕⲁⲓⲟⲥⲩⲛⲏ.
  ⲁⲩⲱ ⲛ̅ⲗⲁⲟⲥ ϩⲛ̅ ⲧⲉϥⲙⲉ:
  <h3 id="psalms96">96</h3>ϥ̅ⲋ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲛ̅ⲧⲉⲣⲉ ⲡⲉϥⲕⲁϩ ⲥⲙⲓⲛⲉ
  <span style="color:#b00e23">(ⲁ̅)</span> ⲁ ⲡϫⲟⲉⲓⲥ ⲣ̅ⲣ̅ⲣⲟ ⲙⲁⲣⲉ ⲡⲕⲁϩ ⲧⲉⲗⲏⲗ
  ⲙⲁⲣⲟⲩⲉⲩⲫⲣⲁⲛⲉ ⲛ̅ϭⲓ ⲛ̅ⲛⲏⲥⲟⲥ ⲉⲧⲛⲁϣⲱⲟⲩ. <span style="color:#b00e23">(ⲃ̅)</span>
  ⲟⲩⲕⲗⲟⲟⲗⲉ ⲙⲛ̅ ⲟⲩϭⲟⲥⲙ̅ ⲛⲉⲧⲙ̅ⲡⲉϥⲕⲱⲧⲉ. ⲧⲇⲓⲕⲁⲓⲟⲥⲩⲛⲏ ⲙⲛ̅ ⲡϩⲁⲡ ⲡⲉ ⲡⲥⲟⲃⲧⲉ
  ⲙ̅ⲡⲉϥⲑⲣⲟⲛⲟⲥ. <span style="color:#b00e23">(ⲅ̅)</span> ⲟⲩⲕⲱϩⲧ̅ ⲡⲉⲧⲛⲁⲙⲟⲟϣⲉ ϩⲁ
  ⲧⲉϥϩⲏ. ⲛϥ̅ⲣⲱⲕϩ ⲛ̅ⲛⲉϥϫⲓϫⲉⲉⲩ ⲙ̅ⲡⲉϥⲕⲱⲧⲉ. <span style="color:#b00e23">(ⲇ̅)</span>
  ⲁ ⲛⲉϥⲃ̅ⲃⲣⲏϭⲉ ⲣ̅ⲟⲩⲟⲉⲓⲛ ⲉⲧⲟⲓⲕⲟⲩⲙⲉⲛⲏ. ⲁ ⲡⲕⲁϩ ⲛⲁⲩ ⲁϥⲥⲧⲱⲧ. <span style=
  "color:#b00e23">(ⲉ̅)</span> ⲁ ⲛ̅ⲧⲟⲟⲩ ⲃⲱⲗ ⲉⲃⲟⲗ ⲛ̅ⲑⲉ ⲛ̅ⲟⲩⲙⲟⲩⲗϩ̅ ⲙ̅ⲡⲉⲙ̅ⲧⲟ ⲉⲃⲟⲗ
  ⲙ̅ⲡϫⲟⲉⲓⲥ. ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ ⲙ̅ⲡⲕⲁϩ ⲧⲏⲣϥ̅ <span style=
  "color:#b00e23">(ⲋ̅)</span> ⲁ ⲙ̅ⲡⲏⲩⲉ ϫⲱ ⲛ̅ⲧⲉϥⲇⲓⲕⲁⲓⲟⲥⲩⲛⲏ. ⲁ ⲛ̅ⲗⲁⲟⲥ ⲧⲏⲣⲟⲩ ⲛⲁⲩ
  ⲉⲡⲉϥⲉⲟⲟⲩ. <span style="color:#b00e23">(ⲍ̅)</span> ⲥⲉⲛⲁϫⲓϣⲓⲡⲉ ⲧⲏⲣⲟⲩ ⲛ̅ϭⲓ
  ⲛⲉⲧⲟⲩⲱϣⲧ̅ ⲛ̅ⲙ̅ⲙⲟⲩⲛⲅ̅ ⲛ̅ϭⲓϫ. ⲛⲉⲧϣⲟⲩϣⲟⲩ ⲙ̅ⲙⲟⲟⲩ ϩⲛ̅ ⲛⲉⲩⲉⲓⲇⲱⲗⲟⲛ ⲟⲩⲱϣⲧ̅ ⲛⲁϥ
  ⲛⲉϥⲁⲅⲅⲉⲗⲟⲥ ⲧⲏⲣⲟⲩ <span style="color:#b00e23">(ⲏ̅)</span> ⲁ ⲥⲓⲱⲛ ⲥⲱⲧⲙ̅
  ⲁⲥⲉⲩⲫⲣⲁⲛⲉ. ⲁ ⲛ̅ϣⲉⲉⲣⲉ ⲛ̅ϯⲟⲩⲇⲁⲓⲁ ⲧⲉⲗⲏⲗ ⲉⲧⲃⲉ ⲛⲉⲕϩⲁⲡ ⲡϫⲟⲉⲓⲥ. <span style=
  "color:#b00e23">(ⲑ̅)</span> ϫⲉ ⲛ̅ⲧⲟⲕ ⲡϫⲟⲉⲓⲥ ⲡⲉ ⲡⲉⲧϫⲟⲥⲉ ⲉϫⲙ̅ ⲡⲕⲁϩ ⲧⲏⲣϥ̅.
  ⲁⲕϫⲓⲥⲉ ⲉⲙⲁⲧⲉ ⲉϩⲟⲩⲉ ⲛ̅ⲛⲟⲩⲧⲉ ⲧⲏⲣⲟⲩ. <span style="color:#b00e23">(ⲓ̅)</span>
  ⲛⲉⲧⲙⲉ ⲙ̅ⲡϫⲟⲉⲓⲥ ⲙⲉⲥⲧⲉ ⲧⲡⲟⲛⲏⲣⲓⲁ. ϥⲛⲁϩⲁⲣⲉϩ ⲛ̅ⲧⲟϥ ⲉⲛⲉⲯⲩⲭⲏ ⲛ̅ⲛⲉϥⲡⲉⲧⲟⲩⲁⲁⲃ.
  ϥⲛⲁⲧⲟⲩϫⲟⲟⲩ ⲉⲧϭⲓϫ ⲛ̅ⲛ̅ⲣⲉϥⲣ̅ⲛⲟⲃⲉ. <span style="color:#b00e23">(ⲓ̅ⲁ̅)</span> ⲁ
  ⲡⲟⲩⲟⲉⲓⲛ ϣⲁ ⲙ̅ⲡⲇⲓⲕⲁⲓⲟⲥ. ⲁⲩⲱ ⲡⲟⲩⲛⲟϥ ⲛ̅ⲛⲉⲧⲥⲟⲩⲧⲱⲛ ϩⲙ̅ ⲡⲉⲩϩⲏⲧ <span style=
  "color:#b00e23">(ⲓ̅ⲃ̅)</span> ⲛ̅ⲇⲓⲕⲁⲓⲟⲥ ⲉⲩⲫⲣⲁⲛⲉ ϩⲙ̅ ⲡϫⲟⲓ̈ⲥ ⲛ̅ⲧⲉⲧⲛ̅ⲟⲩⲱⲛϩ̅ ⲉⲃⲟⲗ
  ⲙ̅ⲡⲣ̅ⲡⲙⲉⲉⲩ ⲙ̅ⲡⲉϥⲟⲩⲟⲡ:
  <h3 id="psalms97">97</h3>ϥ̅ⲍ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ. <span style=
  "color:#b00e23">(ⲁ̅)</span> ϫⲱ ⲉⲡϫⲟⲉⲓⲥ ⲛ̅ⲟⲩϫⲱ ⲛ̅ⲃⲣ̅ⲣⲉ. ϫⲉ ⲡϫⲟⲉⲓⲥ ⲉⲓⲣⲉ
  ⲛ̅ϩⲉⲛϣⲡⲏⲣⲉ. ⲁⲥⲧⲟⲩϫⲟ ⲛⲁϥ ⲛ̅ϭⲓ ⲧⲉϥⲟⲩⲛⲁⲙ ⲁⲩⲱ ⲡⲉϥϭⲃⲟⲓ ⲉⲧⲟⲩⲁⲁⲃ <span style=
  "color:#b00e23">(ⲃ̅)</span> ⲁ ⲡϫⲟⲉⲓⲥ ⲟⲩⲱⲛϩ̅ ⲉⲃⲟⲗ ⲙ̅ⲡⲉϥⲟⲩϫⲁⲓ. ⲁϥϭⲱⲗⲡ̅ ⲉⲃⲟⲗ
  ⲛ̅ⲧⲉϥⲇⲓⲕⲁⲓⲟⲥⲩⲛⲏ. ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ϩⲉⲑⲛⲟⲥ <span style=
  "color:#b00e23">(ⲅ̅)</span> ⲁϥⲣ̅ⲡⲙⲉⲉⲩⲉ ⲙ̅ⲡⲉϥⲛⲁ ⲛ̅ⲓⲁⲕⲱⲃ ⲁⲩⲱ ⲧⲉϥⲙⲉ ⲙ̅ⲡⲏⲓ
  ⲙ̅ⲡⲓⲏ̅ⲗ̅. ⲁ ⲛⲉⲕⲣⲱⲟⲩ ⲧⲏⲣⲟⲩ ⲙ̅ⲡⲕⲁϩ ⲛⲁⲩ. ⲉⲡⲟⲩϫⲁⲓ ⲙ̅ⲡⲉⲛⲛⲟⲩⲧⲉ. ⲡⲕⲁϩ ⲧⲏⲣϥ̅ ϯⲗⲟⲩⲗⲁⲓ
  ⲙ̅ⲡⲛⲟⲩⲧⲉ <span style="color:#b00e23">(ⲇ̅)</span> ϫⲱ ⲛ̅ⲧⲉⲧⲛ̅ⲧⲉⲗⲏⲗ
  ⲛ̅ⲧⲉⲧⲛ̅ⲯⲁⲗⲗⲉⲓ ⲉⲣⲟϥ. <span style="color:#b00e23">(ⲉ̅)</span> ⲯⲁⲗⲗⲉⲓ ⲉⲣⲟϥ ϩⲛ̅
  ⲟⲩⲕⲓⲑⲁⲣⲁ ϩⲛ̅ ⲟⲩⲕⲓⲑⲁⲣⲁ ⲙⲛ̅ ⲟⲩϩⲣⲟⲟⲩ ⲙ̅ⲯⲁⲗⲙⲟⲥ <span style=
  "color:#b00e23">(ⲋ̅)</span> ϩⲛ̅ ϩⲉⲛⲥⲁⲗⲡⲓⲅⲝ̅ ⲛ̅ϫⲁϩϫϩ̅ ⲙⲛ̅ ⲟⲩϩⲣⲟⲟⲩ ⲛ̅ⲥⲁⲗⲡⲓⲅⲝ̅
  ⲛ̅ⲧⲁⲡ. ϯⲗⲟⲩⲗⲁⲓ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲣ̅ⲣⲟ ⲡϫⲟⲉⲓⲥ. <span style=
  "color:#b00e23">(ⲍ̅)</span> ⲙⲁⲣⲉ ⲑⲁⲗⲁⲥⲥⲁ ⲕⲓⲙ ⲙⲛ̅ ⲡⲉⲥϫⲱⲕ ⲉⲃⲟⲗ. ⲧⲟⲓⲕⲟⲩⲙⲉⲛⲏ ⲙⲛ̅
  ⲛⲉⲧⲟⲩⲏϩ ⲛ̅ϩⲏⲧⲥ̅. <span style="color:#b00e23">(ⲏ̅)</span> ⲛⲓⲉⲣⲱⲟⲩ ⲛⲁϫⲁⲕ
  ⲛ̅ⲛⲉⲩϭⲓϫ ϩⲓ ⲟⲩⲥⲟⲡ. <span style="color:#b00e23">(ⲑ̅)</span> ⲛ̅ⲧⲟⲟⲩ ⲛⲁⲧⲉⲗⲏⲗ ϫⲉ
  ⲉϥⲉⲓ ⲉⲕⲣⲓⲛⲉ ⲙ̅ⲡⲕⲁϩ. ϥⲛⲁⲕⲣⲓⲛⲉ ⲛ̅ⲧⲟⲓⲕⲟⲩⲙⲉⲛⲏ ϩⲛ̅ ⲟⲩⲇⲓⲕⲁⲓⲟⲥⲩⲛⲏ. ⲁⲩⲱ ϩⲉⲛⲗⲁⲟⲥ ϩⲛ̅
  ⲟⲩⲥⲟⲟⲩⲧⲛ̅:
  <h3 id="psalms98">98</h3>ϥ̅ⲏ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲁϥⲣ̅ⲣⲟ ⲙⲁⲣⲉ ⲛ̅ⲗⲁⲟⲥ ⲛⲟⲩϭⲥ̅ ⲡⲉⲧϩⲙⲟⲟⲥ ⲉϩⲣⲁⲓ
  ⲉϫⲛ̅ ⲛⲉⲭⲉⲣⲟⲩⲃⲓⲛ ⲙⲁⲣⲉ ⲡⲕⲁϩ ⲕⲓⲙ. <span style="color:#b00e23">(ⲃ̅)</span> ⲟⲩⲛⲟϭ
  ⲡⲉ ⲡϫⲟⲉⲓⲥ ϩⲛ̅ ⲥⲓⲱⲛ ⲉϥϫⲟⲥⲉ ⲉϫⲛ̅ ⲛ̅ⲗⲁⲟⲥ ⲧⲏⲣⲟⲩ. <span style=
  "color:#b00e23">(ⲅ̅)</span> ⲙⲁⲣⲟⲩⲟⲩⲱⲛϩ̅ ⲉⲃⲟⲗ ⲙ̅ⲡⲉⲕⲛⲟϭ ⲛ̅ⲣⲁⲛ ϫⲉ ⲟⲩϩⲟⲧⲉ ⲡⲉ ⲁⲩⲱ
  ϥⲟⲩⲁⲁⲃ. <span style="color:#b00e23">(ⲇ̅)</span> ⲁⲩⲱ ⲡⲧⲁⲉⲓⲟ ⲛ̅ⲟⲩⲣ̅ⲣⲟ ⲡⲉ ⲙⲉⲣⲉ
  ⲫⲁⲡ. ⲛ̅ⲧⲟⲕ ⲁⲕⲥⲃ̅ⲧⲉ ⲡⲥⲟⲟⲩⲧⲛ̅ ⲛ̅ⲧⲟⲕ ⲡⲉⲛⲧⲁⲕⲣ̅ ⲡϩⲁⲡ ⲙⲛ̅ ⲧⲇⲓⲕⲁⲓⲟⲥⲩⲛⲏ ϩⲛ̅ ⲓⲁⲕⲱⲃ.
  <span style="color:#b00e23">(ⲉ̅)</span> ϫⲉⲥⲧ̅ ⲡϫⲟⲉⲓⲥ ⲡⲉⲛⲛⲟⲩⲧⲉ. ⲛ̅ⲧⲉⲧⲛ̅ⲟⲩⲱϣⲧ̅
  ⲙ̅ⲡϩⲩⲡⲟⲡⲟⲇⲓⲟⲛ ⲛ̅ⲛⲉϥⲟⲩⲉⲣⲏⲧⲉ. <span style="color:#b00e23">(ⲋ̅)</span> ϫⲉ
  ⲙⲱⲩ̈ⲥⲏⲥ ⲟⲩⲁⲁⲃ ⲙⲛ̅ ⲁⲁⲣⲱⲛ ϩⲛ̅ ⲛⲉϥⲟⲩⲏⲏⲃ. ⲁⲩⲱ ⲥⲁⲙⲟⲩⲏⲗ ϩⲛ̅ ⲛⲉⲧⲉⲡⲓⲕⲁⲗⲉⲓ ⲙ̅ⲡⲉϥⲣⲁⲛ.
  ⲁⲩⲱϣ ⲉϩⲣⲁⲓ ⲉⲡϫⲟⲉⲓⲥ ⲁⲩⲱ ⲛ̅ⲧⲟϥ ⲁϥⲥⲱⲧⲙ̅ ⲉⲣⲟⲟⲩ. <span style=
  "color:#b00e23">(ⲍ̅)</span> ⲁϥϣⲁϫⲉ ⲛⲙ̅ⲙⲁⲩ ϩⲛ̅ ⲟⲩⲥⲧⲩⲗⲟⲥ ⲛ̅ⲕⲗⲟⲟⲗⲉ. ⲁⲩϩⲁⲣⲉϩ
  ⲉⲛⲉϥⲙⲛ̅ⲧⲙⲛ̅ⲧⲣⲉ. ⲁⲩⲱ ⲛⲉϥⲡⲣⲟⲥⲧⲁⲅⲙⲁ ⲉⲛⲧⲁϥⲧⲁⲁⲩ ⲛⲁⲩ. <span style=
  "color:#b00e23">(ⲏ̅)</span> ⲡϫⲟⲉⲓⲥ ⲡⲉⲛⲛⲟⲩⲧⲉ ⲛ̅ⲧⲟⲕ ⲉⲛⲧⲁⲕⲥⲱⲧⲙ̅ ⲉⲣⲟⲟⲩ. ⲡⲛⲟⲩⲧⲉ
  ⲛ̅ⲧⲟⲕ ⲉⲛⲧⲁⲕⲕⲱ ⲛⲁⲩ ⲉⲃⲟⲗ. ⲁⲕⲉⲓⲣⲉ ⲙ̅ⲡⲉⲕⲃⲁ ⲛ̅ⲛⲉⲩϩⲃⲏⲩⲉ ⲧⲏⲣⲟⲩ. <span style=
  "color:#b00e23">(ⲑ̅)</span> ϫⲉⲥⲧ̅ ⲡϫⲟⲉⲓⲥ ⲡⲉⲛⲛⲟⲩⲧⲉ. ⲛ̅ⲧⲉⲧⲛ̅ⲟⲩⲱϣⲧ̅ ⲙ̅ⲡⲉϥⲧⲟⲟⲩ
  ⲉⲧⲟⲩⲁⲁⲃ. ϫⲉ ϥⲟⲩⲁⲁⲃ ⲛ̅ϭⲓ ⲡϫⲟⲉⲓⲥ ⲡⲉⲛⲛⲟⲩⲧⲉ:
  <h3 id="psalms99">99</h3>ϥ̅ⲑ̅. ⲡⲉⲯⲁⲗⲙⲟⲥ ⲙ̅ⲡⲟⲩⲱⲛϩ̅ ⲉⲃⲟⲗ. <span style=
  "color:#b00e23">(ⲁ̅)</span> ⲡⲕⲁϩ ⲧⲏⲣϥ̅ ϯⲗⲟⲩⲗⲁⲓ ⲙ̅ⲡϫⲟⲉⲓⲥ. <span style=
  "color:#b00e23">(ⲃ̅)</span> ⲁⲣⲓϩⲙ̅ϩⲁⲗ ⲙ̅ⲡϫⲟⲉⲓⲥ ϩⲛ̅ ⲟⲩⲟⲩⲛⲟϥ. ⲃⲱⲕ ⲉϩⲟⲩⲛ
  ⲙ̅ⲡⲉϥⲙ̅ⲧⲟ ⲉⲃⲟⲗ ϩⲛ̅ ⲟⲩⲧⲉⲗⲏⲗ. <span style="color:#b00e23">(ⲅ̅)</span> ⲉⲓⲙⲉ ϫⲉ
  ⲡϫⲟⲉⲓⲥ ⲛ̅ⲧⲟϥ ⲡⲉ ⲡⲉⲛⲛⲟⲩⲧⲉ ⲛ̅ⲧⲟϥ ⲡⲉⲛⲧⲁϥⲧⲁⲙⲓⲟⲛ ⲁⲛⲟⲛ ⲁⲛ ⲡⲉ ⲁⲛⲟⲛ ⲡⲉϥⲗⲁⲟⲥ ⲁⲩⲱ
  ⲛ̅ⲉⲥⲟⲟⲩ ⲙ̅ⲡⲉϥⲟϩⲉ. <span style="color:#b00e23">(ⲇ̅)</span> ⲃⲱⲕ ⲉϩⲟⲩⲛ ⲉⲛⲉϥⲡⲩⲗⲏ
  ϩⲛ̅ ⲟⲩⲧⲉⲗⲏⲗ ⲁⲩⲱ ⲉⲛⲉϥⲁⲩⲗⲏ ⲛ̅ⲧⲉⲧⲛ̅ⲟⲩⲱⲛϩ̅ ⲛⲁϥ ⲉⲃⲟⲗ ϩⲛ̅ ϩⲉⲛⲥⲙⲟⲩ. ⲛ̅ⲧⲉⲧⲛ̅ⲥⲙⲟⲩ
  ⲉⲡⲉϥⲣⲁⲛ <span style="color:#b00e23">(ⲉ̅)</span> ϫⲉ ⲟⲩⲭⲣ̅ⲥ̅ ⲡⲉ ⲡϫⲟⲉⲓⲥ ⲡⲉⲛⲛⲟⲩⲧⲉ
  ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ ⲁⲩⲱ ⲧⲉϥⲙⲉ ϣⲁ ⲟⲩϫⲱⲙ ⲙⲛ̅ ⲟⲩϫⲱⲙ:
  <h3 id="psalms100">100</h3>ⲣ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ϯⲛⲁϫⲱ ⲉⲣⲟⲕ ⲡϫⲟⲉⲓⲥ ⲛ̅ⲟⲩⲛⲁ ⲙⲛ̅ ⲟⲩϩⲁⲡ <span style=
  "color:#b00e23">(ⲃ̅)</span> ϯⲛⲁⲯⲁⲗⲗⲉⲓ ⲧⲁⲉⲓⲙⲉ ϩⲛ̅ ⲧⲉϩⲓⲏ ⲛ̅ⲛⲉⲧⲟⲩⲁⲁⲃ. ϫⲉ ⲉⲣⲉ
  ⲡϫⲟⲉⲓⲥ ⲡⲛⲟⲩⲧⲉ ⲛⲏⲩ ϣⲁⲣⲟⲓ ⲧⲛⲁⲩ. ⲛⲉⲓⲙⲟⲟϣⲉ ϩⲛ̅ ⲧⲙⲛ̅ⲧⲃⲁⲗϩⲏⲧ ⲙ̅ⲡⲁϩⲏⲧ ϩⲛ̅ ⲧⲙⲏⲧⲉ
  ⲙ̅ⲡⲁⲏⲓ. <span style="color:#b00e23">(ⲅ̅)</span> ⲙ̅ⲡⲓⲕⲱ ⲛ̅ⲛⲁϩⲣⲁⲓ ⲛ̅ⲟⲩϩⲱⲃ
  ⲙ̅ⲡⲁⲣⲁⲛⲟⲙⲟⲛ ⲛⲉⲧⲉⲓⲣⲉ ⲛ̅ⲙ̅ⲡⲁⲣⲁⲃⲁⲥⲓⲥ ⲁⲓⲙⲉⲥⲧⲱⲟⲩ. ⲙ̅ⲡⲉϩⲏⲧ ⲉϥϭⲟⲟⲙⲉ ⲧⲱϭⲉ ⲉⲣⲟⲓ.
  <span style="color:#b00e23">(ⲇ̅)</span> ϩⲙ̅ ⲡⲧⲣⲉ ⲡⲡⲟⲛⲏⲣⲟⲥ ⲣⲁⲕⲧϥ̅ ⲉⲃⲟⲗ ⲙ̅ⲙⲟⲓ
  ⲙ̅ⲡⲓⲉⲓⲙⲉ. <span style="color:#b00e23">(ⲉ̅)</span> ⲁⲓⲛⲟⲩϫⲉ ⲉⲃⲟⲗ ⲙ̅ⲡⲉⲧⲕⲁⲧⲁⲗⲁⲗⲉⲓ
  ⲛ̅ϫⲓ ⲟⲩⲉⲛⲥⲁ ⲡⲉⲧϩⲓⲧⲟⲩⲱϥ. ⲙ̅ⲡⲓⲟⲩⲱⲙ ⲙⲛ̅ ⲟⲩϫⲁⲥⲓ ⲃⲁⲗ ⲙⲛ̅ ⲟⲩϩⲏⲧ ⲛ̅ⲁⲧⲥⲉⲓ.
  <span style="color:#b00e23">(ⲋ̅)</span> ⲉⲣⲉ ⲛⲁⲃⲁⲗ ϭⲱϣⲧ̅ ⲉϫⲛ̅ ⲛⲉⲧⲟⲩⲁⲁⲃ ⲙ̅ⲡⲕⲁϩ
  ⲉⲧⲣⲉⲩϩⲙⲟⲟⲥ ϩⲁⲧⲏⲓ. ⲡⲉⲧⲙⲟⲟϣⲉ ϩⲛ̅ ⲧⲉϩⲓⲏ ⲛ̅ⲛⲉⲧⲟⲩⲁⲁⲃ ⲡⲉ ⲛⲉϥϣⲙ̅ϣⲉ ⲛⲁⲓ. <span style=
  "color:#b00e23">(ⲍ̅)</span> ⲡⲉⲧⲉⲓⲣⲉ ⲛ̅ⲧⲙⲛ̅ⲧϫⲁⲥⲓϩⲏⲧ ⲛⲉϥⲟⲩⲏϩ ⲁⲛ ⲡⲉ ϩⲛ̅ ⲧⲙⲏⲧⲉ
  ⲙ̅ⲡⲁⲏⲓ ⲡⲉⲧϣⲁϫⲉ ϩⲛ̅ ⲟⲩϫⲓⲛ̅ϭⲟⲛⲥ̅ ⲛⲉⲙⲉⲓⲥⲟⲩⲧⲱⲛϥ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲁⲃⲁⲗ.
  <span style="color:#b00e23">(ⲏ̅)</span> ⲙ̅ⲡⲛⲁⲩ ⲛ̅ϣⲱⲣⲡ ⲁⲓⲙⲟⲩⲟⲩⲧ ⲛ̅ⲛ̅ⲣⲉϥⲣ̅ⲛⲟⲃⲉ
  ⲧⲏⲣⲟⲩ ⲙ̅ⲡⲕⲁϩ. ⲉⲧⲣⲁϥⲱⲧⲉ ⲉⲃⲟⲗ ϩⲛ̅ ⲧⲡⲟⲗⲓⲥ ⲙ̅ⲡϫⲟⲉⲓⲥ ⲛ̅ⲛⲉⲧⲉⲓⲣⲉ ⲧⲏⲣⲟⲩ ⲛ̅ⲧⲁⲛⲟⲙⲓⲁ:
  <h3 id="psalms101">101</h3>ⲣ̅ⲁ̅. ⲡⲉϣⲗⲏⲗ ⲙ̅ⲡϩⲏⲕⲉ ⲉϥϣⲁⲛⲙ̅ⲕⲁϩ ⲛ̅ϩⲏⲧ ⲛϥ̅ⲡⲱϩϥ̅
  ⲙ̅ⲡⲉϥⲥⲟⲡⲥ̅ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ. <span style="color:#b00e23">(ⲁ̅)</span>
  ⲡϫⲟⲉⲓⲥ ⲥⲱⲧⲙ̅ ⲉⲡⲁϣⲗⲏⲗ ⲁⲩⲱ ⲙⲁⲣⲉ ⲡⲁⲁϣⲕⲁⲕ ⲉⲓ ϣⲁⲣⲟⲕ. <span style=
  "color:#b00e23">(ⲃ̅)</span> ⲙ̅ⲡⲣ̅ⲕⲧⲉ ⲡⲉⲕϩⲟ ⲛ̅ⲥⲁⲃⲟⲗ ⲙ̅ⲙⲟⲓ. ⲣⲉⲕⲧ̅ ⲡⲉⲕⲙⲁⲁϫⲉ ⲉⲣⲟⲓ
  ⲙ̅ⲡⲉϩⲟⲟⲩ ⲉϯⲛⲁⲑⲗⲓⲃⲉ. ϭⲉⲡⲏ ⲥⲱⲧⲙ̅ ⲉⲣⲟⲓ ⲙ̅ⲡⲉϩⲟⲟⲩ ⲉϯⲛⲁⲱϣ ⲉϩⲣⲁⲓ ⲟⲩⲃⲏⲕ. <span style=
  "color:#b00e23">(ⲅ̅)</span> ϫⲉ ⲁ ⲛⲁϩⲟⲟⲩ ⲱϫⲛ̅ ⲛ̅ⲑⲉ ⲛ̅ⲟⲩⲕⲁⲡⲛⲟⲥ. ⲁⲩⲱ ⲛⲁⲕⲉⲉⲥ
  ⲁⲩϭⲱϭ ⲛ̅ⲑⲉ ⲛ̅ⲟⲩⲱⲛⲉ. <span style="color:#b00e23">(ⲇ̅)</span> ⲁⲓϣⲱⲱϭⲉ ⲛ̅ⲑⲉ
  ⲛ̅ⲟⲩⲭⲟⲣⲧⲟⲥ ⲁⲩⲱ ⲁ ⲡⲁϩⲏⲧ ϣⲟⲟⲩⲉ. ϫⲉ ⲁⲓⲣ̅ⲡⲱⲃϣ̅ ⲉⲟⲩⲱⲙ ⲙ̅ⲡⲁⲟⲉⲓⲕ. <span style=
  "color:#b00e23">(ⲉ̅)</span> ⲉⲃⲟⲗ ⲙ̅ⲡⲉϩⲣⲟⲟⲩ ⲙ̅ⲡⲁⲁϣⲁϩⲟⲙ. ⲁ ⲡⲁⲕⲁⲥ ⲧⲱϭⲉ ⲉⲧⲁⲥⲁⲣⲝ̅.
  <span style="color:#b00e23">(ⲋ̅)</span> ⲁⲓⲣ̅ⲑⲉ ⲛ̅ⲟⲩϩⲣⲓⲙ ⲛ̅ⲧⲉ ⲡϫⲁⲓⲉ. ⲁⲓϣⲱⲡⲉ
  ⲛ̅ⲑⲉ ⲛ̅ⲟⲩϥⲁⲓ ϩⲛ̅ ⲟⲩⲏⲓ. <span style="color:#b00e23">(ⲍ̅)</span> ⲁⲓⲣ̅ ⲟⲩϣⲏ
  ⲛ̅ⲣⲟⲉⲓⲥ ⲁⲓⲣ̅ ⲑⲉ ⲛ̅ⲟⲩϫⲁϫ ϩⲓ ⲟⲩϫⲉⲛⲉⲡⲱⲣ ⲙⲁⲩⲁⲁϥ. <span style=
  "color:#b00e23">(ⲏ̅)</span> ⲁ ⲛⲁϫⲓϫⲉⲉⲩ ⲛⲉϭⲛⲟⲩϭⲧ̅ ⲙ̅ⲡⲉϩⲟⲟⲩ ⲧⲏⲣϥ̅. ⲁⲩⲱ ⲛⲉⲧⲧⲁⲓⲟ
  ⲙ̅ⲙⲟⲓ ⲛⲉⲩⲱⲣⲕ̅ ⲙ̅ⲙⲟⲓ. <span style="color:#b00e23">(ⲑ̅)</span> ϫⲉ ⲁⲓⲟⲩⲙ̅ ⲕⲣ̅ⲙⲉⲥ
  ⲉⲡⲙⲁ ⲙ̅ⲡⲁⲟⲉⲓⲕ. ⲁⲓⲕⲉⲣⲁ ⲙ̅ⲡⲉϯⲛⲁⲥⲟⲟϥ ϩⲓ ⲣⲙ̅ⲉⲓⲏ. <span style=
  "color:#b00e23">(ⲓ̅)</span> ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲧⲉⲕⲟⲣⲅⲏ ⲙⲛ̅ ⲡⲉⲕϭⲱⲛⲧ̅ ϫⲉ ⲁⲕϥⲓⲧ
  ⲁⲕⲧⲁⲟⲩⲟⲓ ⲉϩⲣⲁⲓ. <span style="color:#b00e23">(ⲓ̅ⲁ̅)</span> ⲁ ⲛⲁϩⲟⲟⲩ ⲣⲓⲕⲉ ⲛ̅ⲑⲉ
  ⲛ̅ⲟⲩϩⲁⲓⲃⲉⲥ. ⲁⲩⲱ ⲁⲓϣⲟⲟⲩⲉ ⲛ̅ⲑⲉ ⲛ̅ⲟⲩⲭⲟⲣⲧⲟⲥ. <span style=
  "color:#b00e23">(ⲓ̅ⲃ̅)</span> ⲛ̅ⲧⲟⲕ ⲇⲉ ⲡϫⲟⲉⲓⲥ ⲕϣⲟⲟⲡ ϣⲁ ⲉⲛⲉϩ. ⲁⲩⲱ ⲡⲉⲕⲣ̅ⲡⲙⲉⲉⲩⲉ
  ϣⲁ ⲟⲩϫⲱⲙ ⲙⲛ̅ ⲟⲩϫⲱⲙ. <span style="color:#b00e23">(ⲓ̅ⲅ̅)</span> ⲧⲱⲟⲩⲛ ⲛ̅ⲧⲟⲕ
  ⲛⲅ̅ϣⲛ̅ϩⲧⲏⲕ ϩⲁ ⲥⲓⲱⲛ. ϫⲉ ⲁ ⲡⲉⲟⲩⲟⲉⲓϣ ϣⲱⲡⲉ ⲛⲅ̅ϣⲛ̅ϩⲧⲏⲕ ϩⲁⲣⲟⲥ ϫⲉ ⲁ ⲡⲕⲁⲓⲣⲟⲥ ⲉⲓ.
  <span style="color:#b00e23">(ⲓ̅ⲇ̅)</span> ϫⲉ ⲁ ⲛⲉⲕϩⲙ̅ϩⲁⲗ ⲟⲩⲉϣ ⲛⲉⲥⲱⲛⲉ. ⲁⲩⲱ
  ⲥⲉⲛⲁϣⲛ̅ϩⲧⲏⲩ ϩⲁ ⲡⲉⲥⲕⲁϩ <span style="color:#b00e23">(ⲓ̅ⲉ̅)</span> ⲛ̅ⲧⲉ ⲛ̅ϩⲉⲑⲛⲟⲥ
  ⲣ̅ϩⲟⲧⲉ ϩⲏⲧϥ̅ ⲙ̅ⲡⲣⲁⲛ ⲙ̅ⲡϫⲟⲉⲓⲥ. ⲁⲩⲱ ⲛⲉⲣ̅ⲣⲱⲟⲩ ⲙ̅ⲡⲕⲁϩ ϩⲏⲧϥ̅ ⲙ̅ⲡⲉⲕⲉⲟⲟⲩ.
  <span style="color:#b00e23">(ⲓ̅ⲋ̅)</span> ϫⲉ ⲡϫⲟⲉⲓⲥ ⲛⲁⲕⲉⲧ ⲥⲓⲱⲛ ⲛϥ̅ⲟⲩⲱⲛϩ̅ ⲉⲃⲟⲗ
  ⲙ̅ⲡⲉϥⲉⲟⲟⲩ. <span style="color:#b00e23">(ⲓ̅ⲍ̅)</span> ⲁϥϭⲱϣⲧ̅ ⲉϫⲙ̅ ⲡⲉϣⲗⲏⲗ
  ⲛ̅ⲛⲉⲧⲑⲃ̅ⲃⲓⲏⲩ. ⲁⲩⲱ ⲙ̅ⲡϥ̅ⲥⲉϣϥ̅ ⲡⲉⲩⲥⲟⲡⲥ̅. <span style=
  "color:#b00e23">(ⲓ̅ⲏ̅)</span> ⲙⲁⲣⲟⲩⲥⲉϩ ⲡⲁⲓ ⲉⲕⲉϫⲱⲙ. ⲁⲩⲱ ⲡⲗⲁⲟⲥ ⲉⲧⲟⲩⲛⲁⲥⲟⲛⲧϥ̅
  ⲛⲁⲥⲙⲟⲩ ⲉⲡϫⲟⲉⲓⲥ. <span style="color:#b00e23">(ⲓ̅ⲑ̅)</span> ϫⲉ ⲁϥϭⲱϣⲧ̅ ⲉⲃⲟⲗ
  ⲉϫⲙ̅ ⲡⲉϥϫⲓⲥⲉ ⲉⲧⲟⲩⲁⲁⲃ. ⲡϫⲟⲉⲓⲥ ⲁϥϭⲱϣⲧ̅ ⲉⲃⲟⲗ ϩⲛ̅ ⲧⲡⲉ ⲉϫⲙ̅ ⲡⲕⲁϩ. <span style=
  "color:#b00e23">(ⲕ̅)</span> ⲉⲥⲱⲧⲙ̅ ⲉⲡⲁϣ̅ⲁϩⲟⲙ ⲛ̅ⲛⲉⲧⲙⲏⲣ. ⲉⲃⲱⲗ ⲉⲃⲟⲗ ⲛ̅ⲛ̅ϣⲏⲣⲉ
  ⲛ̅ⲛⲉⲛⲧⲁⲩⲙⲟⲟⲩⲧⲟⲩ. <span style="color:#b00e23">(ⲕ̅ⲁ̅)</span> ⲉϫⲱ ⲙ̅ⲡⲣⲁⲛ
  ⲙ̅ⲡϫⲟⲉⲓⲥ ϩⲛ̅ ⲥⲓⲱⲛ. ⲁⲩⲱ ⲡⲉϥⲥⲙⲟⲩ ϩⲛ̅ ⲑⲓⲗ̅ⲏ̅ⲙ̅ <span style=
  "color:#b00e23">(ⲕ̅ⲃ̅)</span> ϩⲙ ⲡⲧⲣⲉ ⲛ̅ⲗⲁⲟⲥ ⲥⲱⲟⲩϩ ⲉⲩⲙⲁ ⲛ̅ⲟⲩⲱⲧ. ⲁⲩⲱ ⲛⲉⲣ̅ⲣⲱⲟⲩ
  ⲉⲣ̅ϩⲙ̅ϩⲁⲗ ⲙ̅ⲡϫⲟⲉⲓⲥ. <span style="color:#b00e23">(ⲕ̅ⲅ̅)</span> ⲁϥⲟⲩⲱϣⲃ̅ ⲛⲁϥ
  ϩⲛ̅ ⲧⲉϩⲓⲏ ⲛ̅ⲧⲉϥϭⲟⲙ. ϫⲉ ϫⲱ ⲉⲣⲟⲓ ⲙ̅ⲡⲉⲥⲃⲟⲕ ⲛ̅ⲛⲁϩⲟⲟⲩ. <span style=
  "color:#b00e23">(ⲕ̅ⲇ̅)</span> ⲙ̅ⲡⲣ̅ⲛⲧ̅ ⲉϩⲣⲁⲓ ϩⲛ̅ ⲧⲡⲁϣⲉ ⲛ̅ⲛⲁϩⲟⲟⲩ. ⲁⲩⲱ ⲛⲉⲕⲣⲟⲙⲡⲉ
  ϩⲛ̅ ⲟⲩϫⲱⲙ ⲛ̅ⲛ̅ϫⲱⲙ. <span style="color:#b00e23">(ⲕ̅ⲉ̅)</span> ϫⲓⲛ ⲧⲉϩⲟⲩⲉⲓⲧⲉ
  ⲛ̅ⲧⲟⲕ ⲡϫⲟⲓ̈ⲥ ⲉⲛⲧⲁⲕⲥⲙⲛ̅ⲥⲛ̅ⲧⲉ ⲙ̅ⲡⲕⲁϩ. ⲛⲉϩⲃⲏⲩⲉ ⲛ̅ⲛⲉⲕϭⲓϫ ⲛⲉ ⲙ̅ⲡⲏⲩⲉ. <span style=
  "color:#b00e23">(ⲕ̅ⲋ̅)</span> ⲛ̅ⲧⲟⲟⲩ ⲥⲉⲛⲁϩⲉ ⲉⲃⲟⲗ ⲛ̅ⲧⲟⲕ ⲇⲉ ⲕϣⲟⲟⲡ. ⲥⲉⲛⲁⲣ̅ⲁⲥ
  ⲧⲏⲣⲟⲩ ⲛ̅ⲑⲉ ⲛ̅ⲟⲩϩⲟⲉⲓⲧⲉ. ⲁⲩⲱ ⲕⲛⲁⲥⲉϩⲑⲱϩⲟⲩ ⲛ̅ⲑⲉ ⲛ̅ⲟⲩⲣϣⲱⲛ ⲛ̅ⲥⲉϣⲓⲃⲉ. <span style=
  "color:#b00e23">(ⲕ̅ⲍ̅)</span> ⲛ̅ⲧⲟⲕ ⲇⲉ ⲛ̅ⲧⲟⲕ ⲟⲛ ⲡⲉ ⲁⲩⲱ ⲛⲉⲕⲣⲟⲙⲡⲉ ⲛⲁⲱϫⲛ̅ ⲁⲛ.
  <span style="color:#b00e23">(ⲕ̅ⲏ̅)</span> ⲛ̅ϣⲏⲣⲉ ⲛ̅ⲛⲉⲕϩⲙ̅ϩⲁⲗ ⲛⲁⲟⲩⲱϩ ϩⲓϫⲙ̅
  ⲡⲕⲁϩ. ⲁⲩⲱ ⲡⲉⲩⲥⲡⲉⲣⲙⲁ ⲛⲁⲥⲟⲟⲩⲧⲛ̅ ϣⲁ ⲉⲛⲉϩ:
  <h3 id="psalms102">102</h3>ⲣ̅ⲃ̅. ⲡⲁ ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲧⲁⲯⲩⲭⲏ ⲥⲙⲟⲩ ⲉⲡϫⲟⲉⲓⲥ ⲁⲩⲱ ⲛⲉⲧϩⲙ̅ ⲡⲁⲥⲁ ⲛ̅ϩⲟⲩⲛ ⲧⲏⲣⲟⲩ
  ⲥⲙⲟⲩ ⲉⲡⲉϥⲣⲁⲛ ⲉⲧⲟⲩⲁⲁⲃ. <span style="color:#b00e23">(ⲃ̅)</span> ⲧⲁⲯⲩⲭⲏ ⲥⲙⲟⲩ
  ⲉⲡϫⲟⲉⲓⲥ ⲁⲩⲱ ⲙ̅ⲡⲣ̅ⲣ̅ⲡⲱⲃϣ̅ ⲛ̅ⲛⲉϥⲧⲱⲱⲃⲉ ⲧⲏⲣⲟⲩ. <span style=
  "color:#b00e23">(ⲅ̅)</span> ⲡⲉⲧⲕⲱ ⲛⲉ ⲉⲃⲟⲗ ⲛ̅ⲛⲟⲩⲁⲛⲟⲙⲓⲁ ⲧⲏⲣⲟⲩ. ⲡⲉⲧⲧⲁⲗϭⲟ
  ⲛ̅ⲛⲟⲩϣⲱⲛⲉ ⲧⲏⲣⲟⲩ <span style="color:#b00e23">(ⲇ̅)</span> ⲡⲉⲧⲥⲱⲧⲉ ⲙ̅ⲡⲟⲩⲱⲛϩ ⲉⲃⲟⲗ
  ϩⲙ̅ ⲡⲧⲁⲕⲟ. ⲡⲉⲧϯ ⲛ̅ⲟⲩⲕⲗⲟⲙ ⲉϫⲱ ⲛ̅ⲛⲁϩⲓ ⲙⲛ̅ⲧϣⲁⲛϩⲧⲏϥ. <span style=
  "color:#b00e23">(ⲉ̅)</span> ⲡⲉⲧⲧⲥⲓⲟ ⲙ̅ⲡⲟⲩⲟⲩⲱϣ ⲛ̅ⲁⲅⲁⲑⲟⲛ. ⲧⲟⲩⲙⲛ̅ⲧⲕⲟⲩⲓ ⲛⲁⲣ̅ⲃⲣ̅ⲣⲉ
  ⲛ̅ⲑⲉ ⲛ̅ⲧⲁ ⲟⲩⲁⲉⲧⲟⲥ. <span style="color:#b00e23">(ⲋ̅)</span> ⲡϫⲟⲉⲓⲥ ⲡⲉⲧⲉⲓⲣⲉ
  ⲛ̅ϩⲉⲛⲙⲛ̅ⲧⲛⲁ. ⲁⲩⲱ ⲡϩⲁⲡ ⲡⲉ ⲛ̅ⲟⲩⲟⲛ ⲛⲓⲙ ⲉⲧϫⲏⲩ ⲛ̅ϭⲟⲛⲥ̅. <span style=
  "color:#b00e23">(ⲍ̅)</span> ⲁϥⲟⲩⲉⲛϩ̅ ⲛⲉϥϩⲓⲟⲟⲩⲉ ⲉⲙⲱⲩ̈ⲥⲏⲥ. ⲛⲉϥⲟⲩⲱϣ ⲉⲛ̅ϣⲏⲣⲉ
  ⲙ̅ⲡⲓⲏ̅ⲗ̅. <span style="color:#b00e23">(ⲏ̅)</span> ⲟⲩϣⲁⲛϩⲧⲏϥ ⲛ̅ⲛⲁⲏⲧ ⲡⲉ ⲡϫⲟⲉⲓⲥ.
  ⲟⲩϩⲁⲣϣ̅ ϩⲏⲧ ⲡⲉ ⲉⲛⲁϣⲉ ⲡⲉϥⲛⲁ. <span style="color:#b00e23">(ⲑ̅)</span>
  ⲛϥ̅ⲛⲁⲛⲟⲩϭⲥ̅ ⲁⲛ ϣⲁⲃⲟⲗ. ⲟⲩⲇⲉ ⲛϥ̅ⲛⲁϭⲱⲛⲧ̅ ⲁⲛ ϣⲁ ⲉⲛⲉϩ. <span style=
  "color:#b00e23">(ⲓ̅)</span> ⲛ̅ⲧⲁϥⲉⲓⲣⲉ ⲛⲁⲛ ⲁⲛ ⲕⲁⲧⲁ ⲛⲉⲛⲛⲟⲃⲉ. ⲟⲩⲇⲉ ⲛ̅ⲧⲁϥⲧⲱⲱⲃⲉ
  ⲛⲁⲛ ⲁⲛ ⲕⲁⲧⲁ ⲛⲉⲛⲁⲛⲟⲙⲓⲁ. <span style="color:#b00e23">(ⲓ̅ⲁ̅)</span> ϫⲉ ⲕⲁⲧⲁ
  ⲡϫⲓⲥⲉ ⲛ̅ⲧⲡⲉ ⲉⲃⲟⲗ ϩⲙ̅ ⲡⲕⲁϩ. ⲁ ⲡϫⲟⲉⲓⲥ ⲧⲁϫⲣⲟ ⲡⲉϥⲛⲁ ⲉϫⲛ̅ ⲛⲉⲧⲣ̅ϩⲟⲧⲉ ϩⲏⲧϥ̅
  <span style="color:#b00e23">(ⲓ̅ⲃ̅)</span> ⲕⲁⲧⲁ ⲑⲏ ⲉⲧⲉⲣⲉ ⲡⲉⲉⲓⲃⲧ ⲟⲩⲏⲩ ⲙ̅ⲡⲉⲙⲛ̅ⲧ.
  ⲁϥⲧⲣⲉ ⲛⲉⲛⲁⲛⲟⲙⲓⲁ ⲟⲩⲉ ⲛ̅ⲥⲁⲃⲟⲗ ⲙ̅ⲙⲟⲛ. <span style="color:#b00e23">(ⲓ̅ⲅ̅)</span>
  ⲛ̅ⲑⲉ ⲉϣⲁⲣⲉ ⲟⲩⲉⲓⲱⲧ ϣⲛ̅ϩⲧⲏϥ ϩⲁ ⲛⲉϥϣⲏⲣⲉ ⲁ ⲡϫⲟⲉⲓⲥ ϣⲛ̅ϩⲧⲏϥ ϩⲁ ⲛⲉⲧⲣ̅ϩⲟⲧⲉ ϩⲏⲧϥ̅.
  <span style="color:#b00e23">(ⲓ̅ⲇ̅)</span> ϫⲉ ⲛ̅ⲧⲟϥ ⲁϥⲉⲓⲙⲉ ⲉⲡⲉⲛⲡⲗⲁⲥⲙⲁ.
  ⲁⲣⲓⲡⲙⲉⲉⲩⲉ ⲡϫⲟⲉⲓⲥ ϫⲉ ⲁⲛⲟⲛ ⲟⲩⲕⲁϩ. <span style="color:#b00e23">(ⲓ̅ⲉ̅)</span> ⲁⲩⲱ
  ⲛ̅ⲑⲉ ⲛ̅ⲟⲩⲭⲟⲣⲧⲟⲥ ⲛⲉ ⲛⲉϩⲟⲟⲩ ⲙ̅ⲡⲣⲱⲙⲉ. ⲛ̅ⲑⲉ ⲛ̅ⲟⲩϩⲣⲏⲣ ⲉⲛⲧⲥⲱϣⲉ. ⲧⲁⲓ ⲧⲉ ⲑⲉ
  ⲉⲧϥ̅ⲛⲁϣⲟⲟⲩⲉ. <span style="color:#b00e23">(ⲓ̅ⲋ̅)</span> ϫⲉ ⲁ ⲡⲉϥⲡⲛ̅ⲁ̅ ⲉⲓ ⲉⲃⲟⲗ
  ⲛ̅ϩⲏⲧϥ̅ ⲁⲩⲱ ⲙⲉϥϣⲱⲡⲉ. ⲁⲩⲱ ⲙⲉϥⲧⲥⲧⲟϥ ⲉⲥⲟⲩⲛ ⲡⲉϥⲙⲁ. <span style=
  "color:#b00e23">(ⲓ̅ⲍ̅)</span> ⲡⲛⲁ ⲇⲉ ⲙ̅ⲡϫⲟⲉⲓⲥ ϫⲓⲛ ⲉⲛⲉϩ ϣⲁ ⲉⲛⲉϩ ⲡⲉ ⲉϫⲛ̅
  ⲛⲉⲧⲣ̅ϩⲟⲧⲉ ϩⲏⲧϥ̅. ⲁⲩⲱ ⲧⲉϥⲇⲓⲕⲁⲓⲟⲥⲩⲛⲏ ⲉϫⲛ̅ ⲛ̅ϣⲏⲣⲉ ⲛ̅ⲛ̅ϣⲏⲣⲉ <span style=
  "color:#b00e23">(ⲓ̅ⲏ̅)</span> ⲛ̅ⲛⲉⲧϩⲁⲣⲉϩ ⲉⲧⲉϥⲇⲓⲁⲑⲏⲕⲏ. ⲁⲩⲱ ⲉⲧⲉⲓⲣⲉ ⲙ̅ⲡⲙⲉⲉⲩⲉ
  ⲛ̅ⲛⲉϥⲉⲛⲧⲟⲗⲏ ⲉⲁⲁⲩ. <span style="color:#b00e23">(ⲓ̅ⲑ̅)</span> ⲁ ⲡϫⲟⲉⲓⲥ ⲥⲃ̅ⲧⲉ
  ⲡⲉϥⲑⲣⲟⲛⲟⲥ ϩⲛ̅ ⲧⲡⲉ. ⲁⲩⲱ ⲧⲉϥⲙⲛ̅ⲧⲉⲣⲟ ⲟ ⲛ̅ϫⲟⲉⲓⲥ ⲉϫⲛ̅ ⲟⲩⲟⲛ ⲛⲓⲙ. <span style=
  "color:#b00e23">(ⲕ̅)</span> ⲥⲙⲟⲩ ⲉⲡϫⲟⲉⲓⲥ ⲛⲉϥⲁⲅⲅⲉⲗⲟⲥ ⲧⲏⲣⲟⲩ ⲛ̅ϫⲱⲱⲣⲉ ϩⲛ̅ ⲧⲉⲩϭⲟⲙ
  ⲉⲧⲉⲓⲣⲉ ⲙ̅ⲡⲉϥϣⲁϫⲉ. ⲉⲥⲱⲧⲙ̅ ⲉⲡⲉϩⲣⲟⲟⲩ ⲛ̅ⲛⲉϥϣⲁϫⲉ <span style=
  "color:#b00e23">(ⲕ̅ⲁ̅)</span> ⲥⲙⲟⲩ ⲉⲡϫⲟⲉⲓⲥ ⲛⲉϥϭⲟⲙ ⲧⲏⲣⲟⲩ. ⲛⲉϥϣⲙ̅ϣⲓⲧ ⲉⲧⲉⲓⲣⲉ
  ⲙ̅ⲡⲉϥⲟⲩⲱϣ. <span style="color:#b00e23">(ⲕ̅ⲃ̅)</span> ⲥⲙⲟⲩ ⲉⲡϫⲟⲉⲓⲥ ⲛⲉϥϩⲃⲏⲩⲉ
  ⲧⲏⲣⲟⲩ. ϩⲙ̅ ⲙⲁ ⲛⲓⲙ ⲛⲧⲉϥⲙⲛ̅ⲧϫⲟⲉⲓⲥ. ⲧⲁⲯⲩⲭⲏ ⲥⲙⲟⲩ ⲉⲡϫⲟⲉⲓⲥ:
  <h3 id="psalms103">103</h3>ⲣ̅ⲅ̅. ⲡⲁ ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲧⲁⲯⲩⲭⲏ ⲥⲙⲟⲩ ⲉⲡϫⲟⲉⲓⲥ ⲡϫⲟⲉⲓⲥ ⲡϫⲟⲉⲓⲥ ⲡⲁⲛⲟⲩⲧⲉ ⲁⲕⲣ̅ϩⲉ
  ⲛ̅ⲙⲛ̅ⲧⲛⲟϭ ⲉⲙⲁⲧⲉ. <span style="color:#b00e23">(ⲃ̅)</span> ⲁⲕϯ ϩⲓⲱⲱⲕ ⲛ̅ⲟⲩⲟⲩⲱⲛϩ̅
  ⲉⲃⲟⲗ ⲙⲛ̅ ⲟⲩⲥⲁ ⲡⲉⲛⲧⲁϥϭⲟⲟⲗⲉϥ ⲙ̅ⲡⲟⲩⲟⲉⲓⲛ ⲛ̅ⲑⲉ ⲛ̅ⲟⲩϩⲟⲉⲓⲧⲉ. ⲁϥⲡⲉⲣϣⲧ̅ ⲉⲃⲟⲗ ⲡⲉ ⲛ̅ⲑⲉ
  ⲛ̅ⲟⲩϩⲃⲱ. <span style="color:#b00e23">(ⲅ̅)</span> ⲡⲉⲛⲧⲁϥⲃⲉϩⲛ̅ ⲛⲉϥⲡⲉⲧϫⲟⲥⲉ ϩⲛ̅
  ⲟⲩⲙⲟⲟⲩ. ⲉⲁϥⲕⲱ ⲛ̅ⲛⲉⲕⲗⲟⲟⲗⲉ ⲉⲧⲣⲉϥⲁⲗⲉ ⲉϩⲣⲁⲓ ⲉϫⲱⲟⲩ. ⲡⲉⲧⲙⲟⲟϣⲉ ⲉϫⲛ̅ ⲛ̅ⲧⲛϩ̅ ⲛ̅ⲛ̅ⲧⲏⲩ
  <span style="color:#b00e23">(ⲇ̅)</span> ⲡⲉⲧⲧⲁⲙⲓⲟ ⲛ̅ⲛⲉϥⲁⲅⲅⲉⲗⲟⲥ ⲙ̅ⲡⲛⲁ. ⲁⲩⲱ
  ⲛⲉϥⲗⲉⲓⲧⲟⲩⲣⲅⲟⲥ ⲛ̅ϣⲁϥ ⲛ̅ⲥⲁⲧⲉ. <span style="color:#b00e23">(ⲉ̅)</span>
  ⲁϥⲥⲙⲛ̅ⲥⲛ̅ⲧⲉ ⲙ̅ⲡⲕⲁϩ ϩⲛ̅ ⲟⲩⲱⲣϫ̅. ⲛϥ̅ⲛⲁⲕⲓⲙ ⲁⲛ ϣⲁ ⲉⲛⲉϩ ⲛ̅ⲉⲛⲉϩ. <span style=
  "color:#b00e23">(ⲋ̅)</span> ⲁϥϭⲟⲟⲗⲉϥ ⲙ̅ⲡⲛⲟⲩⲛ ⲛ̅ⲑⲉ ⲛ̅ⲟⲩⲉⲣϣⲱⲛ. ⲙ̅ⲙⲟⲟⲩ
  ⲛⲁⲁϩⲉⲣⲁⲧⲟⲩ ϩⲓϫⲛ̅ ⲛ̅ⲧⲟⲟⲩ. <span style="color:#b00e23">(ⲍ̅)</span> ⲥⲉⲛⲁⲡⲱⲧ ⲉⲃⲟⲗ
  ⲛ̅ⲧⲉⲕⲉⲡⲓⲧⲓⲙⲓⲁ. ⲛ̅ⲥⲉⲣ̅ϭⲱⲃ ⲙ̅ⲡⲉϩⲣⲟⲟⲩ ⲛ̅ⲛⲉⲕϩⲣⲟⲩⲃⲁⲓ. <span style=
  "color:#b00e23">(ⲏ̅)</span> ⲛ̅ⲧⲟⲩⲉⲓⲏ ϫⲟⲥⲉ ⲛ̅ⲥⲟϣ ⲉϩⲟⲃⲉ. ϩⲛ̅ ⲛⲉⲩⲙⲁ
  ⲉⲛⲧⲁⲕⲥⲙⲛ̅ⲥⲛ̅ⲧⲉ ⲙ̅ⲙⲟⲟⲩ ⲛⲁⲩ. <span style="color:#b00e23">(ⲑ̅)</span> ⲁⲕⲕⲱ ⲛⲁⲩ
  ⲛ̅ⲟⲩⲧⲱϣ ⲛ̅ⲛⲉⲩⲉϣⲥⲁⲁⲧϥ̅. ⲟⲩⲇⲉ ⲛ̅ⲛⲉⲩⲉϣⲕⲟⲧⲟⲩ ⲉϩⲃⲥ̅ ⲡⲕⲁϩ. <span style=
  "color:#b00e23">(ⲓ̅)</span> ⲡⲉⲧϫⲟⲟⲩⲛ ⲙ̅ⲡⲏⲅⲏ ϩⲛ̅ ⲛ̅ⲉⲓⲁ ⲙ̅ⲙⲟⲟⲩ ⲛⲁⲙⲟⲟϣⲉ ϩⲛ̅
  ⲧⲙⲏⲧⲉ ⲛ̅ⲛ̅ⲧⲟⲟⲩ. <span style="color:#b00e23">(ⲓ̅ⲁ̅)</span> ⲛ̅ⲥⲉⲧⲥⲟ ⲛ̅ⲛⲉⲑⲏⲣⲓⲟⲛ
  ⲧⲏⲣⲟⲩ ⲛ̅ⲧⲥⲱϣⲉ. ⲛ̅ⲉⲓⲁϩⲟⲟⲩⲧ ϣⲁⲩϫⲓⲧⲟⲩ ⲉⲡⲉⲩⲉⲓⲃⲉ. <span style=
  "color:#b00e23">(ⲓ̅ⲃ̅)</span> ϣⲁⲩⲟⲩⲱϩ ϩⲓϫⲱⲟⲩ ⲛ̅ϭⲓ ⲛ̅ϩⲁⲗⲁⲧⲉ ⲛ̅ⲧⲡⲉ. ϣⲁⲩϯ
  ⲛ̅ⲧⲉⲩⲥⲙⲏ ⲛ̅ⲧⲙⲏⲧⲉ ⲛ̅ⲙ̅ⲡⲉⲧⲣⲁ. <span style="color:#b00e23">(ⲓ̅ⲅ̅)</span> ⲡⲉⲧⲧⲥⲟ
  ⲛ̅ⲛ̅ⲧⲟⲩⲉⲓⲏ ⲉⲃⲟⲗ ϩⲛ̅ ⲛⲉϥⲡⲉⲧϫⲟⲥⲉ. ⲡⲕⲁϩ ⲛⲁⲙⲟⲩϩ ⲉⲃⲟⲗ ϩⲛ̅ ⲛ̅ⲕⲁⲣⲡⲟⲥ ⲛ̅ⲛⲉϥϩⲃⲏⲩⲉ.
  <span style="color:#b00e23">(ⲓ̅ⲇ̅)</span> ⲡⲉⲧϯ ⲟⲩⲱ ⲛ̅ⲟⲩⲭⲟⲣⲧⲟⲥ ⲛ̅ⲛ̅ⲧⲃ̅ⲛⲟⲟⲩⲉ.
  ⲟⲩⲟⲩⲟⲧⲟⲩⲉⲧ ⲛ̅ⲧⲙⲛ̅ⲧϩⲙ̅ϩⲁⲗ ⲛ̅ⲛ̅ⲣⲱⲙⲉ. ⲉⲧⲁⲩⲉ ⲟⲉⲓⲕ ⲉⲃⲟⲗ ϩⲙ̅ ⲡⲕⲁϩ. <span style=
  "color:#b00e23">(ⲓ̅ⲉ̅)</span> ⲁⲩⲱ ⲡⲏⲣⲡ̅ ⲉⲩⲫⲣⲁⲛⲉ ⲙ̅ⲡϩⲏⲧ ⲙ̅ⲡⲣⲱⲙⲉ. ⲉⲧⲣⲉ ⲡⲉϥϩⲟ
  ⲟⲩⲣⲟⲧ ϩⲛ̅ ⲟⲩⲛⲉϩ. ⲡⲟⲉⲓⲕ ⲡⲉⲧⲧⲁϫⲣⲟ ⲙ̅ⲡϩⲏⲧ ⲙ̅ⲡⲣⲱⲙⲉ. <span style=
  "color:#b00e23">(ⲓ̅ⲋ̅)</span> ⲥⲉⲛⲁⲥⲉⲓ ⲛ̅ϭⲓ ⲛ̅ϣⲏⲛ ⲛ̅ⲧⲥⲱϣⲉ. ⲛ̅ⲕⲉⲇⲣⲟⲥ ⲙ̅ⲡⲗⲓⲃⲁⲛⲟⲥ
  ⲉⲛⲧⲁⲕⲧⲟϭⲟⲩ. <span style="color:#b00e23">(ⲓ̅ⲍ̅)</span> ⲉⲣⲉ ⲛ̅ϫⲁϫ ⲙⲟⲥⲉ ⲛ̅ϩⲏⲧⲟⲩ.
  ⲡⲏⲓ ⲙ̅ⲡⲉⲗϭⲱⲃ ϫⲟⲥⲉ ⲉⲣⲟⲟⲩ. <span style="color:#b00e23">(ⲓ̅ⲏ̅)</span> ⲁⲕϯ ⲛ̅ⲧⲟⲟⲩ
  ⲉⲧϫⲟϭⲉ ⲛ̅ⲛⲓⲉⲉⲓⲟⲩⲗ. ⲙ̅ⲡⲉⲧⲣⲁ ⲙ̅ⲙⲁⲙ̅ⲡⲱⲧ ⲛ̅ⲛ̅ⲥⲁⲣⲁϭⲱⲟⲩϣ. <span style=
  "color:#b00e23">(ⲓ̅ⲑ̅)</span> ⲁⲕⲕⲁ ⲡⲟⲟϩ ⲉϩⲉⲛⲟⲩⲟⲉⲓϣ. ⲡⲣⲏ ⲁϥⲥⲟⲩⲛ ⲡⲉϥⲙⲁⲛ̅ϩⲟⲧⲡ̅.
  <span style="color:#b00e23">(ⲕ̅)</span> ⲁⲕⲕⲁ ⲡⲕⲁⲕⲉ ⲁ ⲧⲉⲩϣⲏ ϣⲱⲡⲉ. ⲥⲉⲛⲁⲙⲟⲟϣⲉ
  ⲛ̅ϩⲏⲧⲥ̅ ⲛ̅ϭⲓ ⲛⲉⲑⲏⲣⲓⲟⲛ ⲧⲏⲣⲟⲩ ⲛ̅ⲧⲥⲱϣⲉ. <span style=
  "color:#b00e23">(ⲕ̅ⲁ̅)</span> ⲙ̅ⲙⲁⲥ ⲙ̅ⲙⲟⲩⲓ ⲉⲩⲗϩⲏⲙ ⲉⲧⲱⲣⲡ̅. ⲉϣⲓⲛⲉ ⲛ̅ⲥⲁ ⲧⲉⲩϩⲣⲉ
  ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ. <span style="color:#b00e23">(ⲕ̅ⲃ̅)</span> ⲁ ⲡⲣⲏ ϣⲁ ⲁⲩⲥⲱⲟⲩϩ
  ⲉϩⲟⲩⲛ. ⲁⲩⲛ̅ⲕⲟⲧⲕ̅ ϩⲛ̅ ⲛⲉⲩⲃⲏⲃ. <span style="color:#b00e23">(ⲕ̅ⲅ̅)</span> ⲁ
  ⲡⲣⲱⲙⲉ ⲉⲓ ⲉⲃⲟⲗ ⲉⲡⲉϥϩⲱⲃ. ⲁⲩⲱ ⲧⲉϥⲉⲣⲅⲁⲥⲓⲁ ϣⲁ ⲡⲛⲁⲩ ⲛ̅ⲣⲟⲩϩⲉ. <span style=
  "color:#b00e23">(ⲕ̅ⲇ̅)</span> ⲛ̅ⲑⲉ ⲉⲛⲧⲁ ⲛⲉⲕϩⲃⲏⲩⲉ ⲁⲓⲁⲓ ⲡϫⲟⲉⲓⲥ ⲁⲕⲧⲁⲙⲟⲟⲩ ⲧⲏⲣⲟⲩ
  ϩⲛ̅ ⲟⲩⲥⲟⲫⲓⲁ. ⲁ ⲡⲕⲁϩ ⲙⲟⲩϩ ⲉⲃⲟⲗ ϩⲙ̅ ⲡⲉⲕⲥⲱⲛⲧ̅. <span style=
  "color:#b00e23">(ⲕ̅ⲉ̅)</span> ⲧⲉⲑⲁⲗⲁⲥⲥⲁ ϯⲛⲟϭ ⲉⲧⲟⲩⲟϣⲥ̅. ⲉⲣⲉ ⲛ̅ϫⲁⲧϥⲉ ⲛ̅ϩⲏⲧⲥ̅
  ⲉⲧⲉ ⲙⲛ̅ⲧⲟⲩⲏⲡⲉ. ⲛⲓⲕⲟⲩⲓ ⲉⲧⲟⲛϩ̅ ⲙⲛ̅ ⲛⲓⲛⲟϭ. <span style=
  "color:#b00e23">(ⲕ̅ⲋ̅)</span> ⲉⲣⲉ ⲛⲉϫⲏⲩⲥϭⲏⲣ ⲛ̅ϩⲏⲧⲥ̅. ⲉϥⲙ̅ⲙⲁⲩ ⲛ̅ϭⲓ ⲡⲉⲇⲣⲁⲕⲱⲛ
  ⲡⲁⲓ ⲉⲛⲧⲁⲕⲡⲗⲁⲥⲥⲉ ⲙ̅ⲙⲟϥ ⲉⲥⲱⲃⲉ ⲙ̅ⲙⲟϥ. <span style="color:#b00e23">(ⲕ̅ⲍ̅)</span>
  ⲉⲩϭⲱϣⲧ̅ ⲉⲃⲟⲗ ϩⲏⲧⲕ̅ ⲧⲏⲣⲟⲩ ⲉϯ ⲧⲉϩⲣⲉ ⲛⲁⲩ ⲙ̅ⲡⲉⲩⲟⲩⲟⲉⲓϣ <span style=
  "color:#b00e23">(ⲕ̅ⲏ̅)</span> ⲉⲕϣⲁⲛϯ ⲛⲁⲩ ⲥⲉⲛⲁⲥⲱⲟⲩϩ ⲉϩⲟⲩⲛ. ⲉⲕϣⲁⲛⲟⲩⲱⲛ ⲛ̅ⲧⲉⲕϭⲓϫ
  ⲥⲉⲛⲁⲥⲉⲓ ⲧⲏⲣⲟⲩ ϩⲛ̅ ⲧⲉⲕⲙⲛ̅ⲧⲭⲣ̅ⲥ̅. <span style="color:#b00e23">(ⲕ̅ⲑ̅)</span>
  ⲉⲕϣⲁⲛⲕⲧⲟ ⲉⲃⲟⲗ ⲙ̅ⲡⲉⲕϩⲟ ⲥⲉⲛⲁϣⲧⲟⲣⲧⲣ̅. ⲕⲛⲁϥⲓ ⲙ̅ⲡⲉⲩⲡⲛ̅ⲁ̅ ⲛ̅ⲥⲉⲱϫⲛ ⲛ̅ⲥⲉⲕⲟⲧⲟⲩ
  ⲉⲡⲉⲩⲕⲁϩ. <span style="color:#b00e23">(ⲗ̅)</span> ⲕⲛⲁⲧⲛ̅ⲛⲟⲟⲩ ⲙ̅ⲡⲉⲕⲡⲛ̅ⲁ̅
  ⲛ̅ⲥⲉⲥⲱⲛⲧ̅. ⲛⲅ̅ⲣ̅ ⲡϩⲟ ⲙ̅ⲡⲕⲁϩ ⲛ̅ⲃⲣ̅ⲣⲉ ⲛ̅ⲕⲉⲥⲟⲡ. <span style=
  "color:#b00e23">(ⲗ̅ⲁ̅)</span> ⲙⲁⲣⲉ ⲡⲉⲟⲟⲩ ⲙ̅ⲡϫⲟⲉⲓⲥ ϣⲱⲡⲉ ϣⲁ ⲉⲛⲉϩ. ⲡϫⲟⲉⲓⲥ
  ⲛⲁⲉⲩⲫⲣⲁⲛⲉ ⲉϫⲛ̅ ⲛⲉϥϩⲃⲏⲩⲉ. <span style="color:#b00e23">(ⲗ̅ⲃ̅)</span> ⲡⲉⲧϭⲱϣⲧ̅
  ⲉϫⲙ̅ ⲡⲕⲁϩ ⲉⲧⲣⲉϥⲥⲧⲱⲧ. ⲡⲉϣⲁϥϫⲱϩ ⲉⲛⲧⲟⲟⲩ ⲛ̅ⲥⲉϯⲕⲁⲡⲛⲟⲥ. <span style=
  "color:#b00e23">(ⲗ̅ⲅ̅)</span> ϯⲛⲁϫⲱ ⲉⲡϫⲟⲉⲓⲥ ϩⲙ̅ ⲡⲁⲱⲛϩ̅ ϯⲛⲁⲯⲁⲗⲗⲉⲓ ⲉⲡⲁⲛⲟⲩⲧⲉ
  ϩⲟⲥⲟⲛ ϯϣⲟⲟⲡ. <span style="color:#b00e23">(ⲗ̅ⲇ̅)</span> ⲡⲁϣⲁϫⲉ ⲛⲁϣⲱⲡⲉ ⲉϥϩⲟⲗϭ̅
  ⲛⲁϥ. ⲁⲛⲟⲕ ⲇⲉ ϯⲛⲁⲉⲩⲫⲣⲁⲛⲉ ⲉϫⲙ̅ ⲡϫⲟⲉⲓⲥ. ⲉⲣⲉ ⲛ̅ⲣⲉϥⲣ̅ⲛⲟⲃⲉ ⲱϫⲛ̅ ϩⲓϫⲙ̅ ⲡⲕⲁϩ.
  <span style="color:#b00e23">(ⲗ̅ⲉ̅)</span> ⲁⲩⲱ ⲛ̅ⲁⲛⲟⲙⲟⲥ ϩⲱⲥⲧⲉ ⲉⲧⲙ̅ⲧⲣⲉⲩϣⲱⲡⲉ.
  ⲧⲁⲯⲩⲭⲏ ⲥⲙⲟⲩ ⲉⲡϫⲟⲉⲓⲥ:
  <h3 id="psalms104">104</h3>ⲣ̅ⲇ̅. ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ⲛ̅ⲧⲉⲧⲛ̅ⲉⲡⲓⲕⲁⲗⲉⲓ ⲙ̅ⲡⲉϥⲣⲁⲛ.
  ⲛ̅ⲧⲉⲧⲛ̅ϫⲱ ⲛ̅ⲛⲉϥϩⲃⲏⲩⲉ ϩⲛ̅ ⲛ̅ϩⲉⲑⲛⲟⲥ. <span style="color:#b00e23">(ⲃ̅)</span> ϫⲱ
  ⲉⲣⲟϥ ⲛ̅ⲧⲉⲧⲛ̅ⲯⲁⲗⲗⲉⲓ ⲉⲣⲟϥ. ⲛ̅ⲧⲉⲧⲛ̅ϫⲱ ⲛ̅ⲛⲉϥϣⲡⲏⲣⲉ ⲧⲏⲣⲟⲩ. <span style=
  "color:#b00e23">(ⲅ̅)</span> ⲛ̅ⲧⲉⲧⲛ̅ϫⲓⲧⲁⲉⲓⲟ ϩⲙ̅ ⲡⲉϥⲣⲁⲛ ⲉⲧⲟⲩⲁⲁⲃ. ⲙⲁⲣⲉ ⲡϩⲏⲧ
  ⲉⲩⲫⲣⲁⲛⲉ ⲛ̅ⲛⲉⲧϣⲓⲛⲉ ⲛ̅ⲥⲁ ⲡϫⲟⲉⲓⲥ. <span style="color:#b00e23">(ⲇ̅)</span> ϣⲓⲛⲉ
  ⲛ̅ⲥⲁ ⲡϫⲟⲉⲓⲥ ⲛ̅ⲧⲉⲧⲛ̅ϭⲙ̅ϭⲟⲙ. ϣⲓⲛⲉ ⲛ̅ⲥⲁ ⲡⲉϥϩⲟ ⲛ̅ⲟⲩⲟⲉⲓϣ ⲛⲓⲙ. <span style=
  "color:#b00e23">(ⲉ̅)</span> ⲁⲣⲓⲡⲙⲉⲉⲩⲉ ⲛ̅ⲛⲉϥϣⲡⲏⲣⲉ ⲛ̅ⲧⲉϥⲁⲁⲩ. ⲛⲉϥϩⲃⲏⲩⲉ ⲁⲩⲱ ⲛ̅ϩⲁⲡ
  ⲛ̅ⲧⲉϥⲧⲁⲡⲣⲟ. <span style="color:#b00e23">(ⲋ̅)</span> ⲡⲉⲥⲡⲉⲣⲙⲁ ⲛ̅ⲁⲃⲣⲁϩⲁⲙ
  ⲛⲉϥϩⲙ̅ϩⲁⲗ. ⲛ̅ϣⲏⲣⲉ ⲛ̅ⲓⲁⲕⲱⲃ ⲛⲉϥⲥⲱⲧⲡ̅ <span style="color:#b00e23">(ⲍ̅)</span>
  ⲛ̅ⲧⲟϥ ⲡⲉ ⲡϫⲟⲉⲓⲥ ⲡⲉⲛⲛⲟⲩⲧⲉ ⲛⲉϥϩⲁⲡ ϩⲙ̅ ⲡⲕⲁϩ ⲧⲏⲣϥ̅ <span style=
  "color:#b00e23">(ⲏ̅)</span> ⲁϥⲣ̅ⲡⲙⲉⲉⲩⲉ ⲛ̅ⲧⲉϥⲇⲓⲁⲑⲏⲕⲏ ϣⲁ ⲉⲛⲉϩ. ⲡϣⲁϫⲉ ⲛ̅ⲧⲁϥϩⲱⲛ
  ⲙ̅ⲙⲟϥ ⲉϣⲟ ⲛ̅ⲅⲉⲛⲉⲁ. <span style="color:#b00e23">(ⲑ̅)</span> ⲡⲉⲛⲧⲁϥⲥⲙⲛ̅ⲧϥ̅ ⲙⲛ̅
  ⲁⲃⲣⲁϩⲁⲙ ⲁⲩⲱ ⲡⲉϥⲁⲛⲁϣ ⲙⲛ̅ ⲓⲥⲁⲁⲕ <span style="color:#b00e23">(ⲓ̅)</span> ⲁϥⲧⲁϩⲟϥ
  ⲉⲣⲁⲧϥ̅ ⲛ̅ⲓⲁⲕⲱⲃ ⲙ̅ⲡⲣⲟⲥⲧⲁⲅⲙⲁ. ⲁⲩⲱ ⲡⲓⲏ̅ⲗ̅ ⲉⲩⲇⲓⲁⲑⲏⲕⲏ ⲛ̅ϣⲁ ⲉⲛⲉϩ. <span style=
  "color:#b00e23">(ⲓ̅ⲁ̅)</span> ⲉϥϫⲱ ⲙ̅ⲙⲟⲥ ϫⲉ ϯⲛⲁϯ ⲛⲁⲕ ⲙ̅ⲡⲕⲁϩ ⲛ̅ⲭⲁⲛⲁⲁⲛ
  ⲛ̅ⲥⲕ̅ⲛⲟⲩϩ ⲛ̅ⲧⲉⲧⲛ̅ⲕⲗⲏⲣⲟⲛⲟⲙⲓⲁ. <span style="color:#b00e23">(ⲓ̅ⲃ̅)</span> ϩⲙ̅
  ⲡⲧⲣⲉⲩϣⲱⲡⲉ ⲉⲩⲥⲟⲃⲕ̅ ϩⲛ̅ ⲧⲉⲩⲏⲡⲉ. ⲉⲩⲥⲟⲃⲕ ⲉⲩⲟ ⲛ̅ⲣⲙ̅ⲛ̅ϭⲟⲓ̈ⲗⲉ ⲛ̅ϩⲏⲧϥ̅. <span style=
  "color:#b00e23">(ⲓ̅ⲅ̅)</span> ⲁⲩⲉⲓ ⲉⲃⲟⲗ ϩⲛ̅ ⲟⲩϩⲉⲑⲛⲟⲥ ⲉⲩϩⲉⲑⲛⲟⲥ. ⲁⲩⲱ ⲉⲃⲟⲗ ϩⲛ̅
  ⲕⲉⲙⲛ̅ⲧⲉⲣⲟ ⲉⲕⲉⲗⲁⲟⲥ. <span style="color:#b00e23">(ⲓ̅ⲇ̅)</span> ⲙ̅ⲡϥ̅ⲕⲁ ⲣⲱⲙⲉ
  ⲉϫⲓⲧⲟⲩ ⲛ̅ϭⲟⲛⲥ̅. ⲁϥϫⲡⲓⲉ ϩⲉⲛⲉⲣⲱⲟⲩ ⲉⲧⲃⲏⲧⲟⲩ. <span style=
  "color:#b00e23">(ⲓ̅ⲉ̅)</span> ϫⲉ ⲙ̅ⲡⲣ̅ϫⲱϩ ⲉⲛⲁⲭⲣⲓⲥⲧⲟⲥ. ⲙ̅ⲡⲣ̅ⲡⲟⲛⲏⲣⲉⲩⲉ ϩⲛ̅
  ⲛⲁⲡⲣⲟⲫⲏⲧⲏⲥ <span style="color:#b00e23">(ⲓ̅ⲋ̅)</span> ⲁϥⲙⲟⲩⲧⲉ ⲉⲩϩⲉⲃⲱⲱⲛ ⲉϫⲙ̅
  ⲡⲕⲁϩ. ⲁϥⲟⲩⲱϣϥ̅ ⲙ̅ⲡⲧⲁϫⲣⲟ ⲙ̅ⲡⲟⲉⲓⲕ. <span style="color:#b00e23">(ⲓ̅ⲍ̅)</span>
  ⲁϥϫⲉⲩ ⲟⲩⲣⲱⲙⲉ ϩⲁ ⲧⲉⲩϩⲏ. ⲁⲩϯ ⲛ̅ⲓⲱⲥⲏⲫ ⲉⲃⲟⲗ ⲉⲩϩⲙ̅ϩⲁⲗ. <span style=
  "color:#b00e23">(ⲓ̅ⲏ̅)</span> ⲁⲩⲑⲃ̅ⲃⲓⲉ ⲛⲉϥⲟⲩⲉⲣⲏⲧⲉ ϩⲙ̅ ⲡⲉⲓⲛⲉ ⲛ̅ϩⲟⲙⲛ̅ⲧ. ⲁ
  ⲧⲉϥⲯⲩⲭⲏ ⲥⲉⲓⲛⲉ ϩⲛ̅ ⲟⲩⲡⲉⲛⲓⲡⲉ. <span style="color:#b00e23">(ⲓ̅ⲑ̅)</span>
  ϣⲁⲛⲧϥ̅ⲉⲓ ⲛ̅ϭⲓ ⲡⲉϥϣⲁϫⲉ. ⲡϣⲁϫⲉ ⲙ̅ⲡϫⲟⲉⲓⲥ ⲡⲉⲛⲧⲁϥⲡⲁⲥⲧϥ̅. <span style=
  "color:#b00e23">(ⲕ̅)</span> ⲁ ⲡⲣ̅ⲣⲟ ϫⲟⲟⲩ ⲁϥⲃⲟⲗϥ̅ ⲉⲃⲟⲗ ⲡⲁⲣⲭⲱⲛ ⲛ̅ⲛ̅ⲗⲁⲟⲥ ⲁϥⲕⲁⲁϥ
  ⲉⲃⲟⲗ <span style="color:#b00e23">(ⲕ̅ⲁ̅)</span> ⲁϥⲕⲁⲑⲓⲥⲧⲁ ⲙ̅ⲙⲟϥ ⲛ̅ϫⲟⲉⲓⲥ ⲉϫⲙ̅
  ⲡⲉϥⲏⲓ. ⲁⲩⲱ ⲛ̅ⲁⲣⲭⲱⲛ ⲙ̅ⲡⲉⲧⲛ̅ⲧⲁϥ ⲧⲏⲣϥ̅ <span style="color:#b00e23">(ⲕ̅ⲃ̅)</span>
  ⲉϯⲥⲃⲱ ⲛ̅ⲛⲉϥⲁⲣⲭⲱⲛ ⲛ̅ⲧⲉϥϩⲉ. ⲁⲩⲱ ⲉⲧⲥⲁⲃⲉ ⲛⲉϥϩⲗ̅ⲗⲟ. <span style=
  "color:#b00e23">(ⲕ̅ⲅ̅)</span> ⲁ ⲡⲓⲏ̅ⲗ̅ ⲃⲱⲕ ⲉϩⲣⲁⲓ ⲉⲕⲏⲙⲉ ⲓⲁⲕⲱⲃ ⲁϥϭⲟⲓⲗⲉ ⲉⲡⲕⲁϩ
  ⲛ̅ⲭⲁⲙ. <span style="color:#b00e23">(ⲕ̅ⲇ̅)</span> ⲁϥⲁⲩⲝⲁⲛⲉ ⲙ̅ⲡⲉϥⲗⲁⲟⲥ ⲉⲙⲁⲧⲉ.
  ⲁϥϯ ϭⲟⲙ ⲛⲁϥ ⲉϩⲟⲩⲉ ⲛⲉϥϫⲓϫⲉⲉⲩ <span style="color:#b00e23">(ⲕ̅ⲉ̅)</span> ⲁϥⲕⲧⲉ
  ⲡⲉϥϩⲏⲧ ⲉⲙⲉⲥⲧⲉ ⲡⲉϥⲗⲁⲟⲥ. ⲁⲩⲱ ⲉⲣⲕⲣⲟϥ ϩⲛ̅ ⲛⲉϥϩⲙ̅ϩⲁⲗ. <span style=
  "color:#b00e23">(ⲕ̅ⲋ̅)</span> ⲁϥϫⲉⲩ ⲙⲱⲩ̈ⲥⲏⲥ ⲡⲉϥϩⲙ̅ϩⲁⲗ. ⲙⲛ̅ ⲁⲁⲣⲱⲛ
  ⲡⲉⲛⲧⲁϥⲥⲟⲧⲡϥ̅. <span style="color:#b00e23">(ⲕ̅ⲍ̅)</span> ⲁϥⲕⲱ ⲛ̅ϩⲏⲧⲟⲩ ⲛ̅ⲛ̅ϣⲁϫⲉ
  ⲛ̅ⲛⲉϥⲙⲁⲉⲓⲛ. ⲁⲩⲱ ⲛⲉϥϣⲡⲏⲣⲉ ϩⲙ̅ ⲡⲕⲁϩ ⲛ̅ⲭⲁⲙ. <span style=
  "color:#b00e23">(ⲕ̅ⲏ̅)</span> ⲁϥϫⲟⲟⲩ ⲛ̅ⲟⲩⲕⲁⲕⲉ ⲁϥϩⲟⲃⲥⲟⲩ. ⲁⲩⲱ ⲁⲩϯ ⲛⲟⲩϭⲥ̅
  ⲛ̅ⲛⲉϥϣⲁϫⲉ. <span style="color:#b00e23">(ⲕ̅ⲑ̅)</span> ⲁϥⲕⲧⲟ ⲛ̅ⲛⲉⲩⲙⲟⲟⲩ ⲉⲩⲥⲛⲟϥ.
  ⲁⲩⲱ ⲁϥⲙⲟⲩⲟⲩⲧ ⲛ̅ⲛⲉⲩⲧⲃⲧ̅. <span style="color:#b00e23">(ⲗ̅)</span> ⲁ ⲡⲉⲩⲕⲁϩ ⲧⲁⲩⲟ
  ⲉϩⲣⲁⲓ ⲛ̅ϩⲉⲛⲕⲣⲟⲩⲣ ϩⲛ̅ ⲛ̅ⲧⲁⲙⲓⲟⲛ ⲛ̅ⲛⲉⲩⲣⲣⲱⲟⲩ. <span style=
  "color:#b00e23">(ⲗ̅ⲁ̅)</span> ⲁϥϫⲟⲟⲥ ⲁϥⲉⲓ ⲛ̅ϭⲓ ⲡⲁϥ ⲛ̅ⲟⲩϩⲟⲣ. ⲁⲩⲱ ⲡⲉϩⲗⲱⲙ ϩⲛ̅
  ⲛⲉⲩⲧⲟϣ ⲧⲏⲣⲟⲩ. <span style="color:#b00e23">(ⲗ̅ⲃ̅)</span> ⲁϥⲕⲱ ⲛ̅ⲛⲉⲩϩⲱⲟⲩ ⲛ̅ⲁⲗ
  ⲛ̅ⲡⲉ. ⲛ̅ⲕⲱϩⲧ̅ ⲉϥⲙⲟⲩϩ ϩⲙ̅ ⲡⲉⲩⲕⲁϩ. <span style="color:#b00e23">(ⲗ̅ⲅ̅)</span>
  ⲁϥⲡⲁⲧⲁⲥⲥⲉ ⲛ̅ⲛⲉⲩⲃⲱ ⲛ̅ⲉⲗⲟⲟⲗⲉ ⲙⲛ̅ ⲛ̅ⲉⲩⲃⲱ ⲛ̅ⲕⲛ̅ⲧⲉ. <span style=
  "color:#b00e23">(ⲗ̅ⲇ̅)</span> ⲁⲩⲟⲩⲱϣϥ̅ ⲛ̅ϣⲏⲛ ⲛⲓⲙ ⲛ̅ⲛⲉⲩⲧⲟϣ. ⲁϥϫⲟⲟⲥ ⲁϥⲉⲓ ⲛ̅ϭⲓ
  ⲡⲉϣϫⲉ ⲁⲩⲱ ⲡⲉⲃⲣⲟⲩⲭⲟⲥ ⲉⲧⲉⲙⲛ̅ⲧϥ̅ ⲏⲡⲉ. <span style="color:#b00e23">(ⲗ̅ⲉ̅)</span>
  ⲁϥⲟⲩⲱⲙ ⲙ̅ⲡⲉⲭⲣⲟⲧⲟⲥ ⲧⲏⲣϥ̅ ⲙ̅ⲡⲉⲩⲕⲁϩ. <span style="color:#b00e23">(ⲗ̅ⲋ̅)</span>
  ⲁϥⲡⲁⲧⲁⲁⲥⲉ ⲛ̅ϣⲣⲡ̅ ⲙ̅ⲙⲓⲥⲉ ⲛⲓⲙ ⲙ̅ⲡⲉⲩⲕⲁϩ. ⲧⲁⲡⲁⲣⲭⲏ ⲛ̅ⲛⲉⲩϩⲓⲥⲉ ⲧⲏⲣⲟⲩ. <span style=
  "color:#b00e23">(ⲗ̅ⲍ̅)</span> ⲁϥⲛ̅ⲧⲟⲩ ⲉⲃⲟⲗ ϩⲙ̅ ⲡϩⲁⲧ ⲙⲛ̅ ⲡⲛⲟⲩⲃ. ⲛⲉ ⲙⲛ̅ ⲡⲉⲧϭⲟⲟⲃ
  ϩⲛ̅ ⲛⲉⲩⲫⲩⲗⲏ. <span style="color:#b00e23">(ⲗ̅ⲏ̅)</span> ⲁ ⲕⲏⲙⲉ ⲉⲩⲫⲣⲁⲛⲉ ϩⲙ̅
  ⲡⲉⲩⲉⲓ ⲉⲃⲟⲗ. ϫⲉ ⲁ ⲧⲉⲩϩⲟⲧⲉ ⲉⲓ ⲉϩⲣⲁⲓ ⲉϫⲱⲟⲩ. <span style=
  "color:#b00e23">(ⲗ̅ⲑ̅)</span> ⲁϥⲡⲉⲣϣ̅ ⲟⲩⲕⲗⲟⲟⲗⲉ ⲉⲃⲟⲗ ⲉⲣϩⲁⲓⲃⲉⲥ ⲉⲣⲟⲟⲩ. ⲙⲛ̅
  ⲟⲩⲕⲱϩⲧ̅ ⲉⲣ̅ⲟⲩⲟⲉⲓⲛ ⲉⲣⲟⲟⲩ ⲛ̅ⲧⲉⲩϣⲏ. <span style="color:#b00e23">(ⲙ̅)</span>
  ⲁⲩⲁⲓⲧⲉⲓ ⲛ̅ϩⲉⲛⲁϥ ⲁⲥⲉⲓ ⲛⲁⲩ ⲛ̅ϭⲓ ⲟⲩϩⲏ ⲙ̅ⲡⲏⲣⲉ. ⲁϥⲧⲥⲓⲟⲟⲩ ⲙ̅ⲡⲟⲉⲓⲕ ⲛ̅ⲧⲡⲉ.
  <span style="color:#b00e23">(ⲙ̅ⲁ̅)</span> ⲁϥⲡⲱϩ ⲛ̅ⲟⲩⲡⲉⲧⲣⲁ ⲁ ϩⲉⲛⲙⲟⲟⲩ ϣⲟⲩⲟ
  ⲉⲃⲟⲗ. ⲁ ϩⲉⲛⲉⲓⲉⲣⲱⲟⲩ ⲥⲱⲕ ϩⲛ̅ ϩⲉⲛⲙⲁ ⲉⲙⲛ̅ⲙⲟⲟⲩ ⲛ̅ϩⲏⲧⲟⲩ. <span style=
  "color:#b00e23">(ⲙ̅ⲃ̅)</span> ϫⲉ ⲁϥⲣ̅ⲙⲉⲉⲩⲉ ⲙ̅ⲡⲉϥϣⲁϫⲉ ⲉⲧⲟⲩⲁⲁⲃ ⲉⲛ̅ⲧⲁϥⲥⲙⲛ̅ⲧϥ̅
  ⲙⲛ̅ ⲁⲃⲣⲁϩⲁⲙ ⲡⲉϥϩⲙ̅ϩⲁⲗ. <span style="color:#b00e23">(ⲙ̅ⲅ̅)</span> ⲁϥⲛ̅ ⲡⲉϥⲗⲁⲟⲥ
  ⲉⲃⲟⲗ ϩⲛ̅ ⲟⲩⲧⲉⲗⲏⲗ. ⲁⲩⲱ ⲛⲉϥⲥⲱⲧⲡ̅ ϩⲛ̅ ⲟⲩⲟⲩⲛⲟϥ. <span style=
  "color:#b00e23">(ⲙ̅ⲇ̅)</span> ⲁϥϯ ⲛⲁⲩ ⲛ̅ⲛⲉⲩⲭⲱⲣⲁ ⲛ̅ⲛ̅ϩⲉⲑⲛⲟⲥ. ⲁⲩⲕⲗⲏⲣⲟⲛⲟⲙⲉⲓ
  ⲛ̅ⲛ̅ϩⲓⲥⲉ ⲛ̅ⲛ̅ⲗⲁⲟⲥ. <span style="color:#b00e23">(ⲙ̅ⲉ̅)</span> ϫⲉⲕⲁⲥ ⲉⲩⲉϩⲁⲣⲉϩ
  ⲉⲛⲉϥⲇⲓⲕⲁⲓⲱⲙⲁ ⲁⲩⲱ ⲛ̅ⲥⲉϣⲓⲛⲉ ⲛ̅ⲥⲁ ⲡⲉϥⲛⲟⲙⲟⲥ
  <h3 id="psalms105">105</h3>ⲣ̅ⲉ̅. ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ϫⲉ ⲟⲩⲭ̅ⲥ̅ ⲡⲉ ⲁⲩⲱ ⲡⲉϥⲛⲁ ϣⲟⲟⲡ
  ϣⲁ ⲉⲛⲉϩ. <span style="color:#b00e23">(ⲃ̅)</span> ⲛⲓⲙ ⲡⲉⲧⲛⲁϫⲱ ⲛ̅ⲛ̅ϭⲟⲙ ⲙ̅ⲡϫⲟⲉⲓⲥ
  ⲛϥ̅ⲧⲣⲉⲩⲥⲱⲧⲙ̅ ⲉⲛⲉϥⲥⲙⲟⲩ ⲧⲏⲣⲟⲩ. <span style="color:#b00e23">(ⲅ̅)</span> ⲛⲁⲓⲁⲧⲟⲩ
  ⲛ̅ⲛⲉⲧϩⲁⲣⲉϩ ⲉⲫⲁⲡ ⲉⲧⲉⲓⲣⲉ ⲛ̅ⲧⲇⲓⲕⲁⲓⲟⲥⲩⲛⲏ ⲛ̅ⲟⲩⲟⲉⲓϣ ⲛⲓⲙ. <span style=
  "color:#b00e23">(ⲇ̅)</span> ⲁⲣⲓⲡⲉⲛⲙⲉⲉⲩⲉ ⲡϫⲟⲉⲓⲥ ϩⲙ̅ ⲡⲟⲩⲱϣ ⲙ̅ⲡⲉⲕⲗⲁⲟⲥ.
  ⲛⲅ̅ϭⲙ̅ⲡⲉⲛϣⲓⲛⲉ ϩⲙ̅ ⲡⲉⲕⲟⲩϫⲁⲓ. <span style="color:#b00e23">(ⲉ̅)</span> ⲉⲧⲣⲉⲛⲛⲁⲩ
  ϩⲛ̅ ⲧⲙⲛ̅ⲧⲭⲣ̅ⲥ̅ ⲛ̅ⲛⲉⲕⲥⲱⲧⲡ̅. ⲛ̅ⲧⲛ̅ⲉⲩⲫⲣⲁⲛⲉ ϩⲙ̅ ⲡⲟⲩⲛⲟϥ ⲙ̅ⲡⲉⲕϩⲉⲑⲛⲟⲥ. ⲉⲧⲣⲉⲛϫⲓⲧⲁⲉⲓⲟ
  ⲙⲛ̅ ⲧⲉⲕⲕⲗⲏⲣⲟⲛⲟⲙⲓⲁ. <span style="color:#b00e23">(ⲋ̅)</span> ϫⲉ ⲁⲛⲣ̅ⲛⲟⲃⲉ ⲙⲛ̅
  ⲛⲉⲛⲉⲓⲟⲧⲉ. ⲁⲛⲁⲛⲟⲙⲉⲓⲁ ⲛ̅ϫⲓⲛ̅ϭⲟⲛⲥ̅. <span style="color:#b00e23">(ⲍ̅)</span>
  ⲛⲉⲛⲉⲓⲟⲧⲉ ⲙ̅ⲡⲟⲩⲉⲓⲙⲉ ⲉⲛⲉⲕϣⲡⲏⲣⲉ ϩⲛ̅ ⲕⲏⲙⲉ. ⲙ̅ⲡⲟⲩⲣⲡⲙⲉⲉⲩⲉ ⲙ̅ⲡⲁϣⲁⲓ ⲙ̅ⲡⲉⲕⲛⲁ. ⲁⲩϯ
  ⲛ̅ⲟⲩϭⲥ̅ ⲉⲩⲛⲏⲩ ⲉϩⲣⲁⲓ ϩⲛ̅ ⲧⲉⲣⲩⲑⲣⲁ ⲑⲁⲗⲁⲥⲥⲁ. <span style=
  "color:#b00e23">(ⲏ̅)</span> ⲁⲩⲱ ⲁϥⲧⲟⲩϫⲟⲟⲩ ⲉⲧⲃⲉ ⲡⲉϥⲣⲁⲛ. ⲉⲟⲩⲱⲛϩ̅ ⲉⲃⲟⲗ ⲛ̅ⲧⲉϥϭⲟⲙ.
  <span style="color:#b00e23">(ⲑ̅)</span> ⲁϥⲉⲡⲓⲧⲓⲙⲁ ⲛ̅ⲧⲉⲣⲩⲑⲣⲁ ⲑⲁⲗⲁⲥⲥⲁ ⲁⲥϣⲟⲟⲩⲉ.
  ⲁϥϫⲓⲙⲟⲉⲓⲧ ϩⲏⲧⲟⲩ ϩⲛ̅ ⲛ̅ⲛⲟⲩⲛ ⲛ̅ⲑⲉ ⲛ̅ⲟⲩϫⲁⲓⲉ. <span style=
  "color:#b00e23">(ⲓ̅)</span> ⲁϥⲧⲟⲩϫⲟⲟⲩ ⲉⲧϭⲓϫ ⲛ̅ⲛⲉⲧⲙⲟⲥⲧⲉ. ⲁϥⲥⲟⲧⲟⲩ ⲉⲃⲟⲗ ϩⲛ̅ ⲧϭⲓϫ
  ⲙ̅ⲡϫⲁϫⲉ <span style="color:#b00e23">(ⲓ̅ⲁ̅)</span> ⲁ ⲡⲙⲟⲟⲩ ϩⲱⲃⲥ̅ ⲉϫⲛ̅ ⲛⲉⲧⲑⲗⲓⲃⲉ
  ⲙ̅ⲙⲟⲟⲩ. ⲙ̅ⲡⲉ ⲟⲩⲁ ϣⲱϫⲡ̅ ⲛ̅ϩⲏⲧⲟⲩ <span style="color:#b00e23">(ⲓ̅ⲃ̅)</span>
  ⲁⲩⲡⲓⲥⲧⲉⲩⲉ ϩⲛ̅ ⲛⲉϥϣⲁϫⲉ ⲁⲩⲥⲙⲟⲩ ϩⲛ̅ ⲡⲉϥⲥⲙⲟⲩ. <span style=
  "color:#b00e23">(ⲓ̅ⲅ̅)</span> ⲁⲩϭⲉⲡⲏ ⲉⲣ̅ⲡⲱⲃϣ̅ ⲛ̅ⲛⲉϥϩⲃⲏⲩⲉ ⲙ̅ⲡⲟⲩϩⲩⲡⲟⲙⲉⲓⲛⲉ ϩⲙ̅
  ⲡⲉϥϣⲟϫⲛⲉ. <span style="color:#b00e23">(ⲓ̅ⲇ̅)</span> ⲁⲩⲉⲡⲓⲑⲩⲙⲉⲓ ⲉⲩⲉⲡⲓⲑⲩⲙⲓⲁ ϩⲓ
  ⲡϫⲁⲓⲉ. ⲁⲩⲡⲉⲓⲣⲁⲍⲉ ⲙ̅ⲡⲛⲟⲩⲧⲉ ϩⲛ̅ ⲟⲩⲙⲁ ⲉⲙⲛ̅ⲙⲟⲟⲩ ⲛ̅ϩⲏⲧϥ̅. <span style=
  "color:#b00e23">(ⲓ̅ⲉ̅)</span> ⲁϥϯ ⲛⲁⲩ ⲙ̅ⲡⲉⲧⲟⲩⲟⲩⲁϣϥ̅. ⲁϥϫⲟⲟⲩ ⲛ̅ⲟⲩⲥⲉⲓ
  ⲛ̅ⲛⲉⲩⲯⲩⲭⲏ. <span style="color:#b00e23">(ⲓ̅ⲋ̅)</span> ⲁϥϯ ⲛⲟⲩϭⲥ̅ ⲙ̅ⲙⲱⲩ̈ⲥⲏⲥ ϩⲛ̅
  ⲧⲡⲁⲣⲉⲙⲃⲟⲗⲏ. ⲙⲛ̅ ⲁⲁⲣⲱⲛ ⲡⲉⲧⲟⲩⲁⲁⲃ ⲙ̅ⲡϫⲟⲉⲓⲥ. <span style=
  "color:#b00e23">(ⲓ̅ⲍ̅)</span> ⲁ ⲡⲕⲁϩ ⲟⲩⲱⲛ ⲁϥⲱⲙⲕ̅ ⲛ̅ⲇⲁⲑⲁⲛ. ⲁϥϩⲱⲃⲥ ⲛ̅ⲧⲥⲩⲛⲁⲅⲱⲅⲏ
  ⲛ̅ⲁⲃⲓⲣⲱⲛ. <span style="color:#b00e23">(ⲓ̅ⲏ̅)</span> ⲁⲩⲕⲱϩⲧ̅ ⲙⲟⲩϩ ϩⲛ̅
  ⲧⲉⲩⲥⲩⲛⲁⲅⲱⲅⲏ. ⲁⲩϣⲁϩ ⲣⲱⲕϩ̅ ⲛ̅ⲛ̅ⲣⲉϥⲣ̅ⲛⲟⲃⲉ. <span style=
  "color:#b00e23">(ⲓ̅ⲑ̅)</span> ⲁⲩⲧⲁⲙⲓⲟ ⲛ̅ⲟⲩⲙⲁⲥⲉ ϩⲛ̅ ⲭⲱⲣⲏⲃ. ⲁⲩⲟⲩⲱϣⲧ̅
  ⲛ̅ⲛⲉⲩⲙⲟⲩⲛⲅ̅ ⲛ̅ϭⲓϫ. <span style="color:#b00e23">(ⲕ̅)</span> ⲁⲩϣⲓⲃⲉ ⲙ̅ⲡⲉⲩⲉⲟⲟⲩ
  ϩⲛ̅ ⲟⲩⲉⲓⲛⲉ ⲙ̅ⲙⲁⲥⲉ ⲉϣⲁϥⲟⲩⲙⲭⲟⲣⲧⲟⲥ. ⲁⲩⲣ̅ⲡⲱⲃϣ̅ ⲙ̅ⲡⲛⲟⲩⲧⲉ ⲉⲧⲛⲟⲩϩⲙ̅ ⲙ̅ⲙⲟⲟⲩ.
  <span style="color:#b00e23">(ⲕ̅ⲁ̅)</span> ⲡⲉⲛⲧⲁϥⲉⲓⲣⲉ ⲛ̅ⲛⲓⲙⲛ̅ⲧⲛⲟϭ ϩⲛ̅ ⲕⲏⲙⲉ.
  ⲛⲓϣⲡⲏⲣⲉ ϩⲙ̅ ⲡⲕⲁϩ ⲛ̅ⲭⲁⲙ. <span style="color:#b00e23">(ⲕ̅ⲃ̅)</span> ϩⲉⲛϩⲟⲧⲉ
  ⲉϫⲛ̅ ⲧⲉⲣⲩⲑⲣⲁ ⲑⲁⲗⲁⲥⲥⲁ. <span style="color:#b00e23">(ⲕ̅ⲅ̅)</span> ⲁϥϫⲟⲟⲥ ⲉϥⲟⲧⲟⲩ
  ⲉⲃⲟⲗ. ⲛ̅ⲥⲁⲃⲏⲗ ⲉⲙⲱⲩ̈ⲥⲏⲥ ⲡⲉϥⲥⲱⲧⲡ̅. ⲉⲛⲧⲁϥⲁϩⲉⲣⲁⲧϥ ϩⲙ̅ ⲡⲟⲩⲱϣϥ̅ ⲙ̅ⲡⲉϥⲙ̅ⲧⲟ ⲉⲃⲟⲗ.
  ⲉⲕⲧⲟ ⲉⲃⲟⲗ ⲛ̅ⲧⲉϥⲟⲣⲅⲏ ⲉⲧⲙ̅ϥⲟⲧⲟⲩ ⲉⲃⲟⲗ. <span style="color:#b00e23">(ⲕ̅ⲇ̅)</span>
  ⲁⲩⲥⲉϣϥ̅ ⲡⲕⲁϩ ⲉⲧⲛⲁⲛⲟⲩϥ. ⲙ̅ⲡⲟⲩⲡⲓⲥⲧⲉⲩⲉ ⲉⲛⲉϥϣⲁϫⲉ. <span style=
  "color:#b00e23">(ⲕ̅ⲉ̅)</span> ⲁⲩⲕⲣⲙ̅ⲣⲙ̅ ϩⲛ̅ ⲛⲉⲩⲙⲁⲛ̅ϣⲱⲡⲉ. ⲙ̅ⲡⲟⲩⲥⲱⲧⲙ ⲉⲡⲉϩⲣⲟⲟⲩ
  ⲙ̅ⲡϫⲟⲉⲓⲥ. <span style="color:#b00e23">(ⲕ̅ⲋ̅)</span> ⲁϥϥⲓ ⲛ̅ⲧⲉϥϭⲓϫ ⲉϩⲣⲁⲓ
  ⲉϫⲱⲟⲩ. ⲉⲣⲁϩⲧⲟⲩ ϩⲣⲁⲓ ϩⲛ̅ ⲧⲉⲣⲏⲙⲟⲥ. <span style="color:#b00e23">(ⲕ̅ⲍ̅)</span>
  ⲉⲣⲉϩⲧ̅ ⲡⲉⲩⲥⲡⲉⲣⲙⲁ ϩⲛ̅ ⲛ̅ϩⲉⲑⲛⲟⲥ. ⲉϫⲟⲟⲣⲟⲩ ⲉⲃⲟⲗ ϩⲛ̅ ⲛⲉⲭⲱⲣⲁ. <span style=
  "color:#b00e23">(ⲕ̅ⲏ̅)</span> ⲁⲩϣⲙ̅ϣⲉ ⲛ̅ⲃⲉⲉⲗⲫⲉⲅⲱⲣ. ⲁⲩⲟⲩⲙ ⲑⲩⲥⲓⲁ ⲛ̅ⲣ̅ⲣⲉϥⲙⲟⲟⲩⲧ
  <span style="color:#b00e23">(ⲕ̅ⲑ̅)</span> ⲁⲩϯ ⲛⲟⲩϭⲥ̅ ⲛⲁϥ ϩⲛ̅ ⲛⲉⲩϩⲃⲏⲩⲉ. ⲁ ⲡϩⲉ
  ⲁϣⲁⲓ ϩⲣⲁⲓ ⲛ̅ϩⲏⲧⲟⲩ. <span style="color:#b00e23">(ⲗ̅)</span> ⲁϥⲁϩⲉⲣⲁⲧϥ̅ ⲛ̅ϭⲓ
  ⲫⲉⲛⲉⲉⲥ ⲁϥⲥⲟⲡⲥ̅ ⲉϫⲱⲟⲩ ⲁⲩⲱ ⲁ ⲡⲟⲩⲱϣϥ̅ ϭⲱ <span style=
  "color:#b00e23">(ⲗ̅ⲁ̅)</span> ⲁⲩⲟⲡⲥ̅ ⲉⲣⲟϥ ⲉⲩⲇⲓⲕⲁⲓⲟⲥⲩⲛⲏ ⲉⲩϫⲱⲙ ⲛ̅ⲛ̅ϫⲱⲙ ⲛ̅ϣⲁ
  ⲉⲛⲉϩ. <span style="color:#b00e23">(ⲗ̅ⲃ̅)</span> ⲁⲩϯ ⲛⲟⲩϭⲥ̅ ⲛⲁϥ ϩⲓϫⲙ̅ ⲡⲙⲟⲟⲩ
  ⲛ̅ⲧⲁⲛⲧⲓⲗⲟⲅⲓⲁ. ⲁⲩⲑⲙ̅ⲕⲉ ⲙⲱⲩ̈ⲥⲏⲥ ⲉⲧⲃⲏⲏⲧⲟⲩ. <span style=
  "color:#b00e23">(ⲗ̅ⲅ̅)</span> ϫⲉ ⲁⲩϯ ⲛⲟⲩϭⲥ̅ ⲙ̅ⲡⲉϥⲡⲛ̅ⲁ̅ ⲁϥϩⲱⲛ ⲉⲧⲟⲟⲧⲟⲩ ϩⲛ̅
  ⲛⲉϥⲥⲡⲟⲧⲟⲩ. <span style="color:#b00e23">(ⲗ̅ⲇ̅)</span> ⲙ̅ⲡⲟⲩϥⲉⲧ ⲛ̅ϩⲉⲑⲛⲟⲥ ⲉⲃⲟⲗ
  ⲛ̅ⲧⲁ ⲡϫⲟⲉⲓⲥ ϫⲟⲟⲩ ⲛⲁⲩ <span style="color:#b00e23">(ⲗ̅ⲉ̅)</span> ⲁⲩⲧⲱϩ ⲙⲛ̅
  ⲛ̅ϩⲉⲑⲛⲟⲥ ⲁⲩϫⲓⲥⲓⲥⲃⲱ ⲉⲛⲉⲩϩⲃⲏⲩⲉ. <span style="color:#b00e23">(ⲗ̅ⲋ̅)</span> ⲁⲩⲣ
  ϩⲙ̅ϩⲁⲗ ⲛ̅ⲛⲉⲩⲙⲟⲩⲛⲅ̅ ⲛ̅ϭⲓϫ. ⲁϥϣⲱⲡⲉ ⲛⲁⲩ ⲉⲩⲥⲕⲁⲛⲇⲁⲗⲟⲛ. <span style=
  "color:#b00e23">(ⲗ̅ⲍ̅)</span> ⲁⲩϣⲱⲱⲧ ⲛ̅ⲛⲉⲩϣⲏⲣⲉ ⲙⲛ̅ ⲛⲉⲩϣⲉⲉⲣⲉ ⲛ̅ⲙ̅ⲡⲉⲧϣⲟⲩⲉⲓⲧ.
  <span style="color:#b00e23">(ⲗ̅ⲏ̅)</span> ⲁⲩⲡⲱϩⲧ̅ ⲉⲃⲟⲗ ⲛ̅ⲟⲩⲥⲛⲟϥ ⲛ̅ⲁⲧⲛⲟⲃⲉ.
  ⲡⲉⲩⲥⲛⲟϥ ⲛ̅ⲛⲉⲩϣⲏⲣⲉ ⲙⲛ̅ ⲛⲉⲩϣⲉⲉⲣⲉ ⲛ̅ⲛ̅ⲇⲁⲓⲙⲟⲛⲓⲟⲛ. ⲁⲩϣⲱⲱⲧ ⲛ̅ⲙ̅ⲙⲟⲩⲛⲅ̅ ⲛ̅ϭⲓϫ
  ⲛ̅ⲭⲁⲛⲁⲁⲛ. ⲁⲩⲙⲉϩ ⲡⲕⲁϩ ⲛ̅ⲥⲛⲟϥ. <span style="color:#b00e23">(ⲗ̅ⲑ̅)</span> ⲁⲩⲱ
  ⲁⲩⲥⲱⲱϥ ϩⲛ̅ ⲛⲉⲩϩⲃⲏⲩⲉ. ⲁⲩⲡⲟⲣⲛⲉⲩⲉ ϩⲛ̅ ⲛⲉⲩⲙⲉⲉⲩⲉ ⲛ̅ϩⲏⲧ. <span style=
  "color:#b00e23">(ⲙ̅)</span> ⲁ ⲡϫⲟⲉⲓⲥ ϭⲱⲛⲧ̅ ⲉⲡⲉϥⲗⲁⲟⲥ. ⲁϥⲃⲉⲧ ⲧⲉϥⲕⲗⲏⲣⲟⲛⲟⲙⲓⲁ.
  <span style="color:#b00e23">(ⲙ̅ⲁ̅)</span> ⲁϥⲧⲁⲁⲩ ⲉⲧⲟⲟⲧⲟⲩ ⲛ̅ⲛⲉⲩϫⲁϫⲉ. ⲁ
  ⲛⲉⲧⲙⲟⲥⲧⲉ ⲙ̅ⲙⲟⲟⲩ ⲣ̅ϫⲟⲉⲓⲥ ⲉⲣⲟⲟⲩ. <span style="color:#b00e23">(ⲙ̅ⲃ̅)</span> ⲁ
  ⲛⲉⲩϫⲓϫⲉ ⲉⲩⲑⲗⲓⲃⲉ ⲙ̅ⲙⲟⲟⲩ. ⲁⲩⲑⲃ̅ⲃⲓⲟ ϩⲁ ⲛⲉⲩϭⲓϫ. <span style=
  "color:#b00e23">(ⲙ̅ⲅ̅)</span> ⲁϥⲛⲁϩⲙⲟⲩ ⲛ̅ϩⲁϩ ⲛ̅ⲥⲟⲡ ⲛ̅ⲧⲟⲟⲩ ⲇⲉ ⲁⲩϯ ⲛⲟⲩϭⲥ̅ ⲛⲁϥ
  ϩⲙ̅ ⲡⲉⲩϣⲟϫⲛⲉ. ⲁⲩⲑⲃ̅ⲃⲓⲟ ϩⲛ̅ ⲛⲉⲩⲁⲛⲟⲙⲓⲁ. <span style=
  "color:#b00e23">(ⲙ̅ⲇ̅)</span> ⲁϥⲛⲁⲩ ⲉⲣⲟⲟⲩ ϩⲙ̅ ⲡⲧⲣⲉⲩⲑⲗⲓⲃⲉ. <span style=
  "color:#b00e23">(ⲙ̅ⲉ̅)</span> ϩⲙ̅ ⲡⲧⲣⲉϥⲥⲱⲧⲙ̅ ⲉⲡⲉⲩⲥⲟⲡⲥ̅. ⲁϥⲣ̅ⲡⲙⲉⲉⲩⲉ
  ⲛ̅ⲧⲉϥⲇⲓⲁⲑⲏⲕⲏ ⲁϥⲣ̅ϩⲧⲏϥ ⲕⲁⲧⲁ ⲡⲁϣⲁⲓ ⲙ̅ⲡⲉϥⲛⲁ <span style=
  "color:#b00e23">(ⲙ̅ⲋ̅)</span> ⲁϥⲧⲁⲁⲩ ⲉϩⲉⲛⲙⲛ̅ⲧϣⲁⲛϩⲧⲏϥ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲟⲩⲟⲛ ⲛⲓⲙ
  ⲉⲛⲧⲁⲩⲁⲓⲭⲙⲁⲗⲱⲧⲓⲍⲉ ⲙ̅ⲙⲟⲟⲩ <span style="color:#b00e23">(ⲙ̅ⲍ̅)</span> ⲙⲁⲧⲟⲩϫⲟⲛ
  ⲡϫⲟⲉⲓⲥ ⲡⲉⲛⲛⲟⲩⲧⲉ. ⲛⲅ̅ⲥⲟⲟⲩ ϩⲛ̅ ⲉϩⲟⲩⲛ ϩⲛ̅ ⲛⲉⲛϫⲓϫⲉⲉⲩ. ⲉⲧⲣⲉⲛⲟⲩⲱⲛϩ̅ ⲉⲃⲟⲗ ⲙ̅ⲡⲉⲕⲣⲁⲛ
  ⲉⲧⲟⲩⲁⲁⲃ. ⲉⲧⲣⲉⲛϣⲟⲩϣⲟⲩ ⲙ̅ⲙⲟⲛ ϩⲙ̅ ⲡⲉⲕⲥⲙⲟⲩ. <span style=
  "color:#b00e23">(ⲙ̅ⲏ̅)</span> ϥⲥⲙⲁⲙⲁⲁⲧ ⲡϫⲟⲉⲓⲥ ⲡⲡⲉⲧⲟⲩⲁⲁⲃ ⲡⲛⲟⲩⲧⲉ ⲙ̅ⲡⲓⲏ̅ⲗ̅. ϫⲓⲛ
  ⲉⲛⲉϩ ⲁⲩⲱ ϣⲁ ⲉⲛⲉϩ. ⲁⲩⲱ ⲉϥⲉϫⲟⲟⲥ ⲛ̅ϭⲓ ⲡⲗⲁⲟⲥ ⲧⲏⲣϥ̅ ϫⲉ ⲉϥⲉϣⲱⲡⲉ ⲉϥⲉϣⲱⲡⲉ:
  <h3 id="psalms106">106</h3>ⲣ̅ⲋ̅. ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ϫⲉ ⲟⲩⲭⲣ̅ⲥ̅ ⲡⲉ ϫⲉ ⲟⲩϣⲁ ⲉⲛⲉϩ
  ⲡⲉ ⲡⲉϥⲛⲁ <span style="color:#b00e23">(ⲃ̅)</span> ⲙⲁⲣⲉ ⲛⲉⲛⲧⲁ ⲡϫⲟⲉⲓⲥ ⲥⲟⲧⲟⲩ ϫⲉ
  ⲡⲁⲓ. ⲛⲉ ⲛ̅ⲧⲁϥⲥⲟⲧⲟⲩ ⲉⲃⲟⲗ ϩⲛ̅ ⲧϭⲓϫ ⲛ̅ⲛ̅ϫⲁϫⲉ. <span style=
  "color:#b00e23">(ⲅ̅)</span> ⲁϥⲥⲟⲟⲩϩⲟⲩ ⲉϩⲟⲩⲛ ϩⲛ̅ ⲛⲉⲭⲱⲣⲁ. ⲉⲃⲟⲗ ϩⲙ̅ ⲡⲉⲉⲓⲃⲧ ⲙⲛ̅
  ⲡⲉⲙⲛ̅ⲧ ⲁⲩⲱ ⲡⲉⲙϩⲓⲧ ⲙⲛ̅ ⲑⲁⲗⲁⲥⲥⲁ. <span style="color:#b00e23">(ⲇ̅)</span>
  ⲁⲩⲡⲗⲁⲛⲁ ϩⲓ ⲡϫⲁⲓⲉ ϩⲛ̅ ⲟⲩⲙⲁ ⲉⲙⲛ̅ ⲙⲟⲟⲩ ⲛ̅ϩⲏⲧϥ̅. ⲙ̅ⲡⲟⲩϭⲛ̅ ⲧⲉϩⲓⲏ ⲛ̅ⲧⲡⲟⲗⲓⲥ
  ⲙ̅ⲡⲉⲩⲙⲁⲛ̅ϣⲱⲡⲉ. <span style="color:#b00e23">(ⲉ̅)</span> ⲉⲩϩⲕⲁⲉⲓⲧ ⲉⲩⲟⲃⲉ ⲁ
  ⲧⲉⲩⲯⲩⲭⲏ ⲱϫⲛ̅ ⲛ̅ϩⲏⲧⲟⲩ. <span style="color:#b00e23">(ⲋ̅)</span> ⲁⲩϫⲓϣⲕⲁⲕ ⲉϩⲣⲁⲓ
  ⲉⲡϫⲟⲉⲓⲥ ⲁϥⲥⲱⲧⲙ̅ ⲉⲣⲟⲟⲩ ϩⲙ̅ ⲡⲧⲣⲉⲩϩⲱϣ. ⲁϥⲛⲁϩⲙⲟⲩ ⲉⲃⲟⲗ ϩⲛ̅ ⲛⲉⲩⲁⲛⲁⲅⲕⲏ. <span style=
  "color:#b00e23">(ⲍ̅)</span> ⲁϥϫⲓ ⲙⲟⲉⲓⲧ ϩⲏⲧⲟⲩ ⲉⲩϩⲓⲏ ⲉⲥⲥⲟⲩⲧⲱⲛ. ⲉⲧⲣⲉⲩⲃⲱⲕ ⲉϩⲣⲁⲓ
  ⲉⲧⲡⲟⲗⲓⲥ ⲙ̅ⲡⲙⲁⲛ̅ϣⲱⲡⲉ. <span style="color:#b00e23">(ⲏ̅)</span> ⲙⲁⲣⲟⲩⲟⲩⲱⲛϩ̅ ⲉⲃⲟⲗ
  ⲙ̅ⲡϫⲟⲓ̈ⲥ ⲛ̅ⲛⲉϥⲛⲁ ⲁⲩⲱ ⲛⲉϥϣⲡⲏⲣⲉ ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style=
  "color:#b00e23">(ⲑ̅)</span> ϫⲉ ⲁϥⲧⲥⲓⲟ ⲛ̅ⲟⲩⲯⲩⲭⲏ ⲉⲥϣⲟⲩⲉⲓⲧ. ⲟⲩⲯⲩⲭⲏ ⲉⲥϩⲕⲁⲉⲓⲧ
  ⲁϥⲙⲁϩⲥ̅ ⲛ̅ⲁⲅⲁⲑⲟⲛ. <span style="color:#b00e23">(ⲓ̅)</span> ⲛⲉⲧϩⲙⲟⲟⲥ ϩⲙ̅ ⲡⲕⲁⲕⲉ
  ⲙⲛ̅ ⲑⲁⲉⲓⲃⲉⲥ ⲙ̅ⲡⲙⲟⲩ. ⲉⲧⲙⲏⲣ ϩⲛ̅ ⲟⲩⲙⲛⲧϩⲏⲕⲉ ⲙⲛ̅ ⲡⲡⲉⲛⲓⲡⲉ. <span style=
  "color:#b00e23">(ⲓ̅ⲁ̅)</span> ϫⲉ ⲁⲩϯ ⲛⲟⲩϭⲥ̅ ⲙ̅ⲡϣⲁϫⲉ ⲙ̅ⲡⲛⲟⲩⲧⲉ. ⲁⲩϯϭⲱⲛⲧ̅
  ⲙ̅ⲡϣⲟϫⲛⲉ ⲙ̅ⲡⲉⲧϫⲟⲥⲉ. <span style="color:#b00e23">(ⲓ̅ⲃ̅)</span> ⲁ ⲡⲉⲩϩⲏⲧ ⲑⲃ̅ⲃⲓⲟ
  ϩⲛ̅ ϩⲉⲛϩⲓⲥⲉ. ⲁⲩⲣ̅ϭⲱⲃ ⲁⲩⲱ ⲛⲉⲙⲛ̅ ⲡⲉⲧⲃⲟⲏⲑⲉⲓ ⲉⲣⲟⲟⲩ. <span style=
  "color:#b00e23">(ⲓ̅ⲅ̅)</span> ⲁⲩϫⲓϣⲕⲁⲕ ⲉϩⲣⲁⲓ ⲉⲡϫⲟⲉⲓⲥ ϩⲙ̅ ⲡⲧⲣⲉⲩϩⲱϣ. ⲁϥⲛⲁϩⲙⲟⲩ
  ⲉⲃⲟⲗ ϩⲛ̅ ⲛⲉⲩⲁⲛⲁⲅⲕⲏ. <span style="color:#b00e23">(ⲓ̅ⲇ̅)</span> ⲁϥⲛ̅ⲧⲟⲩ ⲉⲃⲟⲗ
  ϩⲙ̅ ⲡⲕⲁⲕⲉ ⲙⲛ̅ ⲑⲁⲓⲃⲉⲥ ⲙ̅ⲡⲙⲟⲩ. ⲁⲩⲱ ⲁϥⲥⲱⲗⲡ̅ ⲛ̅ⲛⲉⲩⲙⲣ̅ⲣⲉ. <span style=
  "color:#b00e23">(ⲓ̅ⲉ̅)</span> ⲙⲁⲣⲟⲩⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲓ̈ⲥ ⲛ̅ⲛⲉϥⲛⲁ ⲁⲩⲱ ⲛⲉϥϣⲡⲏⲣⲉ
  ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style="color:#b00e23">(ⲓ̅ⲋ̅)</span> ϫⲉ ⲁϥⲟⲩⲱϣϥ̅
  ⲛ̅ϩⲉⲛⲡⲩⲗⲏ ⲛ̅ϩⲟⲙⲛⲧ̅. ⲁϥϩⲱⲣⲃ̅ ⲛ̅ϩⲉⲛⲙⲟⲭⲗⲟⲥ ⲙ̅ⲡⲉⲛⲓⲡⲉ. <span style=
  "color:#b00e23">(ⲓ̅ⲍ̅)</span> ⲁϥϣⲟⲡⲟⲩ ⲉⲣⲟϥ ϩⲛ̅ ⲧⲉϩⲓⲏ ⲛ̅ⲧⲉⲩⲁⲛⲟⲙⲓⲁ. ⲛ̅ⲧⲁⲩⲑⲃⲃⲓⲟ
  ⲅⲁⲣ ⲉⲧⲃⲉ ⲛⲉⲩⲁⲛⲟⲙⲓⲁ. <span style="color:#b00e23">(ⲓ̅ⲏ̅)</span> ⲁ ⲡⲉⲩϩⲏⲧ ⲃⲉⲧ
  ϭⲓⲛⲟⲩⲱⲙ ⲛⲓⲙ ⲁⲩϩⲱⲛ ⲉϩⲟⲩⲛ ⲉⲙⲡⲗⲏ ⲙ̅ⲡⲙⲟⲩ. <span style=
  "color:#b00e23">(ⲓ̅ⲑ̅)</span> ⲁⲓϫⲓϣⲕⲁⲕ ⲉϩⲣⲁⲓ ⲉⲡϫⲟⲉⲓⲥ ϩⲙ̅ ⲡⲧⲣⲉⲩϩⲱϣ. ⲁϥⲛⲁϩⲙⲟⲩ
  ⲉⲃⲟⲗ ϩⲛ̅ ⲛⲉⲩⲁⲛⲁⲅⲕⲏ. <span style="color:#b00e23">(ⲕ̅)</span> ⲁϥϫⲟⲟⲩ ⲙ̅ⲡⲉϥϣⲁϫⲉ
  ⲁϥⲧⲁⲗϭⲟⲟⲩ. ⲁϥⲧⲟⲩϫⲟⲟⲩ ⲉⲃⲟⲗ ϩⲛ̅ ⲛⲉⲩϩⲓⲥ. <span style=
  "color:#b00e23">(ⲕ̅ⲁ̅)</span> ⲙⲁⲣⲟⲩⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ⲛ̅ⲛⲉϥⲛⲁ ⲁⲩⲱ ⲛⲉϥϣⲡⲏⲣⲉ
  ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style="color:#b00e23">(ⲕ̅ⲃ̅)</span> ⲙⲁⲣⲟⲩϣⲱⲱⲧ
  ⲛ̅ⲟⲩⲑⲩⲥⲓⲁ ⲛ̅ⲥⲙⲟⲩ. ⲛ̅ⲥⲉϫⲱ ⲛ̅ⲛⲉϥϩⲃⲏⲩⲉ ϩⲛ̅ ⲟⲩⲧⲉⲗⲏⲗ <span style=
  "color:#b00e23">(ⲕ̅ⲅ̅)</span> ⲛ̅ϭⲓ ⲛⲉⲧⲃⲏⲕ ⲉⲡⲉⲥⲏⲧ ⲉⲑⲁⲗⲁⲥⲥⲁ ϩⲛ̅ ⲛⲉⲩⲉϫⲏⲩ.
  ⲉⲧⲣ̅ϩⲱⲃ ϩⲛ̅ ϩⲉⲛⲙⲟⲟⲩ ⲉⲛⲁϣⲱⲟⲩ. <span style="color:#b00e23">(ⲕ̅ⲇ̅)</span> ⲛ̅ⲧⲟⲟⲩ
  ⲛⲉ ⲛ̅ⲧⲁⲩⲛⲁⲩ ⲉⲛⲉϩⲃⲏⲩⲉ ⲙ̅ⲡϫⲟⲉⲓⲥ. ⲁⲩⲱ ⲛⲉϥϣⲡⲏⲣⲉ ϩⲙ̅ ⲡⲛⲟⲩⲛ. <span style=
  "color:#b00e23">(ⲕ̅ⲉ̅)</span> ⲁϥϫⲟⲟⲥ ⲁⲩⲡⲛⲁ ⲛ̅ϩⲁⲧⲏⲩ ϣⲱⲡⲉ. ⲁⲩⲱ ⲁⲩϫⲓⲥⲉ ⲛ̅ϭⲓ
  ⲛⲉⲥϩⲟⲉⲓⲙ. <span style="color:#b00e23">(ⲕ̅ⲋ̅)</span> ϣⲁⲩⲃⲱⲕ ⲉϩⲣⲁⲓ ϣⲁ ⲙ̅ⲡⲏⲩⲉ
  ⲛ̅ⲥⲉⲉⲓ ⲉⲡⲉⲥⲏⲧ ϣⲁ ⲛ̅ⲛⲟⲩⲛ. ⲁ ⲧⲉⲩⲯⲩⲭⲏ ⲃⲱⲗ ⲉⲃⲟⲗ ϩⲛ̅ ⲙ̅ⲡⲉⲑⲟⲟⲩ. <span style=
  "color:#b00e23">(ⲕ̅ⲍ̅)</span> ⲁⲩϣⲧⲟⲣⲧⲣ̅ ⲁⲩⲕⲓⲙ ⲛ̅ⲑⲉ ⲙ̅ⲡⲉⲧⲧⲁϩⲉ. ⲁ ⲧⲉⲩⲥⲟⲫⲓⲁ
  ⲧⲏⲣⲥ̅ ⲱϫⲛ̅ ⲛ̅ϩⲏⲧⲟⲩ <span style="color:#b00e23">(ⲕ̅ⲏ̅)</span> ⲁⲩϫⲓϣⲕⲁⲕ ⲉϩⲣⲁⲓ
  ⲉⲡϫⲟⲉⲓⲥ ϩⲙ̅ ⲡⲧⲣⲉⲩϩⲱϣ. ⲁϥⲛⲁϩⲙⲟⲩ ⲉⲃⲟⲗ ϩⲛ̅ ⲛⲉⲩⲁⲛⲁⲅⲕⲏ. <span style=
  "color:#b00e23">(ⲕ̅ⲑ̅)</span> ⲁϥⲡⲁⲧⲁⲥⲥⲉ ⲛ̅ⲑⲁⲧⲏⲩ. ⲁⲥϣⲱⲡⲉ ⲛ̅ϭⲓ ⲟⲩϩⲏ ⲛ̅ⲧⲏⲩ ⲁ
  ⲛⲉⲥϩⲟⲉⲓⲙ ⲕⲁ ⲣⲱⲟⲩ. <span style="color:#b00e23">(ⲗ̅)</span> ⲁⲩⲉⲩⲫⲣⲁⲛⲉ ϫⲉ ⲁⲩⲕⲁ
  ⲣⲱⲟⲩ. ⲁϥϫⲓⲙⲟⲉⲓⲧ ϩⲏⲧⲟⲩ ϩⲛ̅ ⲙ̅ⲙⲁⲙ̅ⲙⲟⲟⲛⲉ ⲉⲧⲉϩⲛⲁⲩ. <span style=
  "color:#b00e23">(ⲗ̅ⲁ̅)</span> ⲙⲁⲣⲟⲩⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲓ̈ⲥ ⲛ̅ⲛⲉϥⲛⲁ. ⲁⲩⲱ ⲛⲉϥϣⲡⲏⲣⲉ
  ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style="color:#b00e23">(ⲗ̅ⲃ̅)</span> ⲙⲁⲣⲟⲩϫⲁⲥⲧϥ̅ ϩⲛ̅
  ⲧⲉⲕⲕⲗⲏⲥⲓⲁ ⲙ̅ⲡⲗⲁⲟⲥ. ⲛ̅ⲥⲉⲥⲙⲟⲩ ⲉⲣⲟϥ ϩⲛ̅ ⲛ̅ⲕⲁⲑⲉⲇⲣⲁ ⲛ̅ⲛⲉⲡⲣⲉⲥⲃⲩⲧⲉⲣⲟⲥ. <span style=
  "color:#b00e23">(ⲗ̅ⲅ̅)</span> ⲁϥⲕⲱ ⲛ̅ϩⲉⲛⲉⲓⲉⲣⲱⲟⲩ ⲛ̅ϫⲁⲓⲉ: ⲛ̅ⲟⲑⲉ ⲙ̅ⲙⲟⲟⲩ ⲉⲩⲉⲓⲃⲉ.
  <span style="color:#b00e23">(ⲗ̅ⲇ̅)</span> ⲁϥⲣ̅ ⲟⲩⲕⲁϩ ⲛ̅ⲣⲉϥϯⲕⲁⲣⲡⲟⲥ ⲙ̅ⲙⲗϩ̅ ⲉⲧⲃⲉ
  ⲧⲕⲁⲕⲓⲁ ⲛ̅ⲛⲉⲧⲟⲩⲏϩ ⲛ̅ϩⲏⲧϥ̅. <span style="color:#b00e23">(ⲗ̅ⲉ̅)</span> ⲁϥⲕⲱ
  ⲛ̅ⲟⲩϫⲁⲓⲉ ⲉϩⲉⲛⲗⲓⲙⲛⲏ ⲙ̅ⲙⲟⲟⲩ. ⲁⲩⲱ ⲟⲩⲕⲁϩ ⲉⲙⲛ̅ⲙⲟⲟⲩ ⲛ̅ϩⲏⲧϥ̅ ⲉϩⲉⲛⲟⲑⲉ ⲙ̅ⲙⲟⲟⲩ.
  <span style="color:#b00e23">(ⲗ̅ⲋ̅)</span> ⲁϥⲧⲣⲉ ⲛⲉⲧϩⲕⲁⲉⲓⲧ ⲟⲩⲱϩ ⲛ̅ϩⲏⲧϥ̅.
  ⲁϥⲥⲙⲛ̅ⲧϥ̅ ⲙ̅ⲡⲟⲗⲓⲥ ⲙ̅ⲙⲁⲛ̅ⲟⲩⲱϩ. <span style="color:#b00e23">(ⲗ̅ⲍ̅)</span> ⲁⲩϫⲟ
  ⲛ̅ϩⲉⲛⲥⲱϣⲉ ⲁⲩⲧⲱϭⲉ ⲛ̅ϩⲉⲛⲙⲁⲛ̅ⲉⲗⲟⲟⲗⲉ ⲁⲩⲧⲁⲩⲉ ⲕⲁⲣⲡⲟⲥ ⲛⲅ̅ⲉⲛⲏⲙⲁ. <span style=
  "color:#b00e23">(ⲗ̅ⲏ̅)</span> ⲁϥⲥⲙⲟⲩ ⲉⲣⲟⲟⲩ ⲁⲩⲁϣⲁⲓ ⲉⲙⲁⲧⲉ ⲁⲩⲱ ⲙ̅ⲡϥ̅ⲧⲥⲃⲕⲟ
  ⲛ̅ⲛⲉⲩⲧⲃ̅ⲛⲟⲟⲩⲉ. <span style="color:#b00e23">(ⲗ̅ⲑ̅)</span> ⲁⲩⲥⲗⲁⲁⲧⲉ ⲁⲩⲙ̅ⲕⲁϩ
  ⲉⲃⲟⲗ ⲙ̅ⲡⲗⲱϫϩ̅ ⲛ̅ⲙ̅ⲡⲉⲑⲟⲟⲩ ⲁⲩⲱ ⲡϩⲓⲥⲉ ⲙⲛ̅ ⲡⲛⲟϭⲛⲉϭ. <span style=
  "color:#b00e23">(ⲙ̅)</span> ⲁϥⲡⲱϩⲧ̅ ⲛ̅ⲟⲩⲥⲱϣϥ̅ ⲉϫⲛ̅ ⲛ̅ⲁⲣⲭⲱⲛ. ⲁϥⲡⲗⲁⲛⲁ ⲙ̅ⲙⲟⲟⲩ
  ϩⲛ̅ ⲟⲩϫⲁⲓⲉ ϩⲛ̅ ⲟⲩϩⲓⲏ ⲁⲛ. <span style="color:#b00e23">(ⲙ̅ⲁ̅)</span> ⲁϥⲃⲟⲏⲑⲉⲓ
  ⲉⲡⲉⲃⲓⲏⲛ ϩⲛ̅ ⲧⲉϥⲙⲛ̅ⲧϩⲏⲕⲉ. ⲁϥⲕⲁ ⲙ̅ⲡⲁⲧⲣⲓⲁ ⲛ̅ⲑⲉ ⲛ̅ϩⲉⲛⲉⲥⲟⲟⲩ. <span style=
  "color:#b00e23">(ⲙ̅ⲃ̅)</span> ⲛⲉⲧⲥⲟⲩⲧⲱⲛ ⲛⲁⲛⲁⲩ ⲛ̅ⲥⲉⲉⲩⲫⲣⲁⲛⲉ. ⲛ̅ⲧⲉ ⲁⲛⲟⲙⲓⲁ ⲛⲓⲙ
  ⲧⲱⲙ ⲣⲱⲥ <span style="color:#b00e23">(ⲙ̅ⲅ̅)</span> ⲛⲓⲙ ⲡⲉ ⲡⲥⲟⲫⲟⲥ ⲛϥ̅ϩⲁⲣⲉϩ
  ⲉⲛⲁⲓ. ⲛ̅ⲥⲉⲉⲓⲙⲉ ⲉⲛⲛⲁ ⲙ̅ⲡϫⲟⲉⲓⲥ:
  <h3 id="psalms107">107</h3>ⲣ̅ⲍ̅. ⲧⲱⲇⲏ ⲙ̅ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲡⲁϩⲏⲧ ⲥⲃ̅ⲧⲱⲧ ⲡⲁϩⲏⲧ ⲥⲃ̅ⲧⲱⲧ. ϯⲛⲁϫⲱ ⲧⲁⲯⲁⲗⲗⲉⲓ
  ϩⲙ̅ ⲡⲉⲕⲉⲟⲟⲩ. <span style="color:#b00e23">(ⲃ̅)</span> ⲧⲱⲟⲩⲛⲅ̅ ⲡⲉⲯⲁⲗⲧⲏⲣⲓⲟⲛ ⲙⲛ̅
  ⲧⲕⲓⲑⲁⲣⲁ. ϯⲛⲁⲧⲱⲟⲩⲛ ⲙ̅ⲡⲛⲁⲩ ⲛ̅ϣⲱⲣⲡ <span style="color:#b00e23">(ⲅ̅)</span>
  ⲧⲁⲟⲩⲱⲛϩ̅ ⲛⲁⲕ ⲉⲃⲟⲗ ϩⲛ̅ ⲛⲓⲗⲁⲟⲥ ⲡϫⲟⲉⲓⲥ. ⲧⲁⲯⲁⲗⲗⲉⲓ ⲉⲣⲟⲕ ϩⲛ̅ ⲛⲓϩⲉⲑⲛⲟⲥ. <span style=
  "color:#b00e23">(ⲇ̅)</span> ϫⲉ ⲟⲩⲛⲟϭ ⲡⲉ ⲡⲉⲕⲛⲁ ⲉϫⲛ̅ ⲙ̅ⲡⲏⲩⲉ ⲁⲩⲱ ⲧⲉⲕⲙⲉ ⲡⲏϩ ϣⲁ
  ⲛⲉⲕⲗⲟⲟⲗⲉ. <span style="color:#b00e23">(ⲉ̅)</span> ϫⲓⲥⲉ ⲙ̅ⲙⲟⲕ ⲡⲛⲟⲩⲧⲉ ⲉϩⲣⲁⲓ
  ⲉϫⲛ̅ ⲙ̅ⲡⲏⲩⲉ. ⲁⲩⲱ ⲡⲉⲕⲉⲟⲟⲩ ⲉϫⲙ̅ ⲡⲕⲁϩ ⲧⲏⲣϥ̅. <span style=
  "color:#b00e23">(ⲋ̅)</span> ϫⲉⲕⲁⲥ ⲉⲣⲉ ⲛⲉⲕⲙⲉⲣⲓⲧ ⲛⲟⲩϩⲙ̅ ⲙⲁⲧⲟⲩϫⲟⲓ ϩⲛ̅ ⲧⲉⲕⲟⲩⲛⲁⲙ
  ⲁⲩⲱ ⲛⲅ̅ⲥⲱⲧⲙ̅ ⲉⲣⲟⲓ. <span style="color:#b00e23">(ⲍ̅)</span> ⲁ ⲡⲛⲟⲩⲧⲉ ϣⲁϫⲉ ϩⲙ̅
  ⲡⲉϥⲣ̅ⲡⲉ ϫⲉ ϯⲛⲁϫⲓⲥⲉ ⲧⲁⲡⲉϣ ⲥⲓⲕⲓⲙⲁ. ⲧⲁⲉⲡ ⲡⲉⲓⲁ ⲛ̅ⲙ̅ⲙⲁⲛ̅ϣⲱⲡⲉ. <span style=
  "color:#b00e23">(ⲏ̅)</span> ⲡⲱⲓ ⲡⲉ ⲅⲁⲗⲁⲁⲇ ⲡⲱⲓ ⲡⲉ ⲙⲁⲛⲁⲥⲥⲏ. ⲉⲫⲣⲁⲓⲙ ⲡⲉ ⲡϣⲱⲡ ⲉⲣⲟϥ
  ⲛ̅ⲧⲁⲁⲡⲉ. ⲓⲟⲩⲇⲁⲥ ⲡⲉ ⲡⲁⲣ̅ⲣⲟ. <span style="color:#b00e23">(ⲑ̅)</span> ⲙⲱⲁⲃ ⲡⲉ
  ⲡⲗⲉⲃⲏⲥ ⲛ̅ⲧⲁϩⲉⲗⲡⲓⲥ. ϯⲛⲁϩⲱⲙ ⲙ̅ⲡⲁⲧⲟⲟⲩⲉ ⲉϫⲛ̅ ϯⲇⲟⲩⲙⲓⲁ. ⲛ̅ⲧⲁ ⲛ̅ⲁⲗⲗⲟⲫⲩⲗⲟⲥ ϩⲩⲡⲟⲧⲁⲥⲥⲉ
  ⲛⲁⲓ. <span style="color:#b00e23">(ⲓ̅)</span> ⲛⲓⲙ ⲡⲉⲧⲛⲁϫⲓⲙⲟⲉⲓⲧ ϩⲏⲧ ϣⲁ
  ϯⲇⲟⲩⲙⲁⲓⲁ. ⲏ ⲛⲓⲙ ⲡⲉⲧⲛⲁϫⲓⲧⲧ̅ ϣⲁ ⲧⲡⲟⲗⲓⲥ ⲉⲧⲟⲣϫ̅. <span style=
  "color:#b00e23">(ⲓ̅ⲁ̅)</span> ⲙⲏ ⲛ̅ⲧⲟⲕ ⲁⲛ ⲡⲉ ⲡⲛⲟⲩⲧⲉ ⲛ̅ⲧⲁⲕⲕⲁⲁⲛ ⲛ̅ⲥⲱⲕ. ⲁⲩⲱ
  ⲛⲅ̅ⲛⲏⲩ ⲁⲛ ⲉⲃⲟⲗ ⲡⲛⲟⲩⲧⲉ ϩⲛ̅ ⲛⲉⲛⲙⲏⲏϣⲉ. <span style="color:#b00e23">(ⲓ̅ⲃ̅)</span>
  ⲙⲁ ⲛⲁⲛ ⲛ̅ⲟⲩⲃⲟⲏⲑⲉⲓⲁ ϩⲛ̅ ⲧⲉⲛⲑⲗⲓⲯⲓⲥ. ϫⲉ ⲡⲟⲩϫⲁⲓ ⲙ̅ⲡⲣⲱⲙⲉ ϣⲟⲩⲉⲓⲧ. <span style=
  "color:#b00e23">(ⲓ̅ⲅ̅)</span> ⲧⲛ̅ⲛⲁⲣ̅ ⲟⲩϭⲟⲙ ϩⲙ̅ ⲡⲉⲛⲛⲟⲩⲧⲉ ⲁⲩⲱ ⲛ̅ⲧⲟϥ ⲡⲉⲧⲛⲁⲥⲱϣϥ̅
  ⲛ̅ⲛⲉⲛϫⲁϫⲉ ⲧⲏⲣⲟⲩ:
  <h3 id="psalms108">108</h3>ⲣ̅ⲏ̅. ⲉⲡϫⲱⲕ ⲉⲃⲟⲗ ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡⲛⲟⲩⲧⲉ ⲙ̅ⲡⲣ̅ⲕⲁ ⲣⲱⲕ ⲉⲡⲁⲥⲙⲟⲩ <span style=
  "color:#b00e23">(ⲃ̅)</span> ϫⲉ ⲧⲧⲁⲡⲣⲟ ⲙ̅ⲛ̅ⲣⲉϥⲣ̅ⲛⲟⲃⲉ ⲙⲛ̅ ⲧⲁⲡⲉⲕⲣⲟϥ ⲁⲩⲟⲩⲱⲛ ⲉϩⲣⲁⲓ
  ⲉϫⲱⲓ ⲁⲩϣⲁϫⲉ ⲉⲣⲟⲓ ϩⲛ̅ ⲟⲩⲗⲁⲥ ⲛ̅ⲕⲣⲟϥ <span style="color:#b00e23">(ⲅ̅)</span>
  ⲁⲩⲕⲱⲧⲉ ⲉⲣⲟⲓ ϩⲛ̅ ϩⲉⲛϣⲁϫⲉ ⲙ̅ⲙⲟⲥⲧⲉ. ⲁⲩϯ ⲛⲙ̅ⲙⲁⲓ ⲉⲡϫⲓⲛϫⲏ <span style=
  "color:#b00e23">(ⲇ̅)</span> ⲉⲡⲙⲁ ⲛ̅ⲥⲉⲙⲉⲣⲓⲧⲧ̅. ⲁⲩⲇⲓⲁⲃⲁⲗⲉ ⲙ̅ⲙⲟⲓ ⲁⲛⲟⲕ ⲇⲉ ⲛⲉⲓϣⲗⲏⲗ
  ⲡⲉ. <span style="color:#b00e23">(ⲉ̅)</span> ⲁⲩⲥⲙⲓⲛⲉ ⲛ̅ϩⲉⲛⲡⲉⲑⲟⲟⲩ ⲉⲣⲟⲓ ⲉⲡⲙⲁ
  ⲛ̅ϩⲉⲛⲡⲉⲧⲛⲁⲛⲟⲩⲟⲩ. ⲁⲩⲱ ⲟⲩⲙⲟⲥⲧⲉ ⲉⲡⲙⲁ ⲙ̅ⲡⲁⲙⲉ <span style=
  "color:#b00e23">(ⲋ̅)</span> ⲕⲁⲑⲓⲥⲧⲁ ⲙ̅ⲡⲣⲉϥⲣ̅ⲛⲟⲃⲉ ⲉϫⲱϥ. ⲙⲁⲣⲉ ⲡⲇⲓⲁⲃⲟⲗⲟⲥ
  ⲁϩⲉⲣⲁⲧϥ̅ ϩⲓⲟⲩⲛⲁⲙ ⲙ̅ⲙⲟϥ <span style="color:#b00e23">(ⲍ̅)</span> ϩⲙ̅ ⲡⲧⲣⲉϥϫⲓϩⲁⲡ
  ⲙⲁⲣⲉϥⲉⲓ ⲉⲃⲟⲗ ⲉϥⲧϭⲁⲉⲓⲏⲩ. ⲙⲁⲣⲉ ⲡⲉϥϣⲗⲏⲗ ϣⲱⲡⲉ ⲛⲁϥ ⲉⲩⲛⲟⲃⲉ. <span style=
  "color:#b00e23">(ⲏ̅)</span> ⲛ̅ⲧⲉ ⲛⲉϥϩⲟⲟⲩ ⲥⲃⲟⲕ. ⲛ̅ⲧⲉ ⲕⲉⲟⲩⲁ ϫⲓ
  ⲛ̅ⲧⲉϥⲙⲛ̅ⲧⲉⲡⲓⲥⲕⲟⲡⲟⲥ. <span style="color:#b00e23">(ⲑ̅)</span> ⲙⲁⲣⲉ ⲛⲉϥϣⲏⲣⲉ
  ⲣ̅ⲟⲣⲫⲁⲛⲟⲥ. ⲁⲩⲱ ⲧⲉϥⲥϩⲓⲙⲉ ⲛ̅ⲭⲏⲣⲁ. <span style="color:#b00e23">(ⲓ̅)</span> ϩⲛ̅
  ⲟⲩⲕⲓⲙ ⲙⲁⲣⲟⲩⲡⲉⲛⲉ ⲛⲉϥϣⲏⲣⲉ ⲉⲃⲟⲗ ⲛ̅ⲥⲉⲧⲱⲃϩ̅. ⲙⲁⲣⲟⲩⲛⲟϫⲟⲩ ⲉⲃⲟⲗ ϩⲛ̅ ⲛⲉⲩⲏⲓ.
  <span style="color:#b00e23">(ⲓ̅ⲁ̅)</span> ⲛ̅ⲧⲉ ⲡⲇⲁⲛⲓⲥⲧⲏⲥ ⲙⲉϣⲧ̅ ⲡⲉⲧⲛ̅ⲧⲁϥ
  ⲧⲏⲣϥ̅. ⲛⲧⲉ ϩⲉⲛϣⲙ̅ⲙⲟ ⲧⲉⲣⲡ̅ ⲛⲉϥϩⲓⲥⲉ. <span style="color:#b00e23">(ⲓ̅ⲃ̅)</span>
  ⲙ̅ⲡⲣ̅ⲧⲣⲉϥϣⲱⲡⲉ ⲛⲁϥ ⲛ̅ϭⲓ ⲡⲉⲧⲛⲁϣⲟⲡϥ̅ ⲉⲣⲟϥ. ⲙ̅ⲡⲣ̅ⲧⲣⲉ ϣⲁⲛϩⲧⲏϥ ϣⲱⲡⲉ ⲛ̅ⲛⲉϥⲟⲣⲫⲁⲛⲟⲥ.
  <span style="color:#b00e23">(ⲓ̅ⲅ̅)</span> ⲙⲁⲣⲟⲩϥⲉⲧ ⲛⲉϥϣⲏⲣⲉ ⲉⲃⲟⲗ. ⲛ̅ⲥⲉϥⲉⲧ
  ⲡⲉϥⲣⲁⲛ ⲉⲃⲟⲗ ϩⲛ̅ ⲟⲩϫⲱⲙ ⲛ̅ⲟⲩⲱⲧ. <span style="color:#b00e23">(ⲓ̅ⲇ̅)</span>
  ⲛ̅ⲥⲉⲣⲡⲙⲉⲉⲩⲉ ⲛ̅ⲛ̅ⲁⲛⲟⲙⲓⲁ ⲛ̅ⲛⲉϥⲉⲓⲟⲧⲉ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ. ⲛ̅ⲥⲉⲧⲙ̅ϥⲱⲧⲉ ⲉⲃⲟⲗ
  ⲙ̅ⲡⲛⲟⲃⲉ ⲛ̅ⲧⲉϥⲙⲁⲁⲩ. <span style="color:#b00e23">(ⲓ̅ⲉ̅)</span> ⲙⲁⲣⲟⲩϣⲱⲡⲉ
  ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ ⲛ̅ⲟⲩⲟⲉⲓϣ ⲛⲓⲙ. ⲛ̅ⲥⲉϥⲉⲧ ⲡⲉϥⲣ̅ⲡⲙⲉⲉⲩⲉ ⲉⲃⲟⲗ ϩⲓϫⲙ̅ ⲡⲕⲁϩ.
  <span style="color:#b00e23">(ⲓ̅ⲋ̅)</span> ⲉⲃⲟⲗ ϫⲉ ⲙ̅ⲡϥ̅ⲣ̅ⲡⲙⲉⲉⲩⲉ ⲉⲉⲓⲣⲉ ⲛ̅ⲟⲩⲛⲁ.
  ⲁϥⲡⲱⲧ ⲛ̅ⲥⲁ ⲟⲩⲉⲃⲓⲏⲛ ⲙⲛ̅ ⲟⲩϩⲏⲕⲉ. ⲙⲛ̅ ⲡⲉⲧⲙⲟⲕϩ̅ ⲛ̅ϩⲏⲧ ⲉⲙⲟⲟⲩⲧϥ̅ <span style=
  "color:#b00e23">(ⲓ̅ⲍ̅)</span> ⲁϥⲙⲉⲣⲉ ⲡⲥⲁϩⲟⲩ ⲉϥⲉⲉⲓ ⲛⲁϥ ⲙ̅ⲡϥ̅ⲟⲩⲉϣ ⲡⲉⲥⲙⲟⲩ ⲉϥⲉⲡⲱⲧ
  ⲉⲃⲟⲗ ⲙ̅ⲙⲟϥ <span style="color:#b00e23">(ⲓ̅ⲏ̅)</span> ⲁϥϯ ⲡⲥⲁϩⲟⲩ ϩⲓⲱⲱϥ ⲛ̅ⲑⲉ
  ⲛ̅ⲟⲩϩⲟⲓⲧⲉ. ⲁϥⲃⲱⲕ ⲉϩⲟⲩⲛ ⲉⲛⲉϥⲙⲁϩⲧ̅ ⲛ̅ⲑⲉ ⲛ̅ⲟⲩⲙⲟⲟⲩ. ⲁⲩⲱ ⲛ̅ⲑⲉ ⲛ̅ⲟⲩⲛⲉϩ ϩⲛ̅ ⲛⲉϥⲕⲉⲉⲥ.
  <span style="color:#b00e23">(ⲓ̅ⲑ̅)</span> ⲙⲁⲣⲉϥϣⲱⲡⲉ ⲛⲁϥ ⲛ̅ⲑⲉ ⲙ̅ⲡϩⲟⲓⲧⲉ
  ⲉϣⲁϥϭⲟⲟⲗⲉϥ ⲙ̅ⲙⲟϥ. ⲁⲩⲱ ⲛ̅ⲑⲉ ⲛ̅ⲟⲩⲙⲟϫϩ̅ ⲉϣⲁϥⲙⲟⲣϥ̅ ⲙ̅ⲙⲟϥ ⲛ̅ⲟⲩⲟⲉⲓϣ ⲛⲓⲙ.
  <span style="color:#b00e23">(ⲕ̅)</span> ⲡⲁⲓ ⲡⲉ ⲡϩⲱⲃ ⲛ̅ⲛⲉⲧⲇⲓⲁⲃⲁⲗⲉ ⲙ̅ⲙⲟⲓ ϩⲁⲧⲙ̅
  ⲡϫⲟⲉⲓⲥ. ⲁⲩⲱ ⲛⲉⲧϫⲱ ⲛ̅ϩⲉⲛⲡⲉⲑⲟⲟⲩ ⲛ̅ⲥⲁ ⲧⲁⲯⲩⲭⲏ. <span style=
  "color:#b00e23">(ⲕ̅ⲁ̅)</span> ⲛ̅ⲧⲟⲕ ⲇⲉ ⲡϫⲟⲉⲓⲥ ⲡϫⲟⲉⲓⲥ ⲁⲣⲓⲣⲉ ⲛⲙ̅ⲙⲁⲓ ⲛ̅ⲟⲩⲛⲁ ⲉⲧⲃⲉ
  ⲡⲉⲕⲣⲁⲛ. ϫⲉ ⲟⲩⲭⲣⲏⲥⲧⲟⲥ ⲡⲉ ⲡⲉⲕⲛⲁ. <span style="color:#b00e23">(ⲕ̅ⲃ̅)</span>
  ⲛⲁϩⲙⲉⲧ ϫⲉ ⲁⲛⲅ̅ ⲟⲩϩⲏⲕⲉ ⲁⲩⲱ ⲁⲛⲅ̅ ⲟⲩⲉⲃⲓⲏⲛ. ϫⲉ ⲁ ⲡⲁϩⲏⲧ ϣⲧⲟⲣⲧⲣ̅ ⲙ̅ⲡⲁⲥⲁ ⲛ̅ϩⲟⲩⲛ.
  <span style="color:#b00e23">(ⲕ̅ⲅ̅)</span> ⲁⲓⲗⲟ ⲛ̅ⲧⲙⲏⲧⲉ ⲛ̅ⲑⲉ ⲛ̅ⲟⲩϩⲁⲓⲃⲉⲥ
  ⲉⲁⲥⲣⲓⲕⲉ. ⲁⲩⲛⲱϣⲡⲧ̅ ⲉⲃⲟⲗ ⲛ̅ⲑⲉ ⲛ̅ⲛⲓϣϫⲉ. <span style=
  "color:#b00e23">(ⲕ̅ⲇ̅)</span> ⲁ ⲛⲁⲡⲁⲧ ϭⲃ̅ⲃⲉ ⲉⲃⲟⲗ ϩⲛ̅ ⲧⲁⲛⲏⲥⲧⲓⲁ. ⲁ ⲧⲁⲥⲁⲣⲝ̅ ϣⲓⲃⲉ
  ⲉⲧⲃⲉ ⲛⲉϩ. <span style="color:#b00e23">(ⲕ̅ⲉ̅)</span> ⲁⲩⲱ ⲁⲛⲟⲕ ⲁⲓϣⲱⲡⲉ ⲛⲁⲩ
  ⲛ̅ⲛⲟϭⲛⲉϭ. ⲁⲩⲛⲁⲩ ⲉⲣⲟⲓ ⲁⲩⲕⲓⲙ ⲛ̅ⲛⲉⲩⲁⲡⲏⲩⲉ. <span style=
  "color:#b00e23">(ⲕ̅ⲋ̅)</span> ⲃⲟⲏⲑⲉⲓ ⲉⲣⲟⲓ ⲡϫⲟⲉⲓⲥ ⲡⲁⲛⲟⲩⲧⲉ. ⲙⲁⲧⲟⲩϫⲟⲓ ⲕⲁⲧⲁ
  ⲡⲉⲕⲛⲁ. <span style="color:#b00e23">(ⲕ̅ⲍ̅)</span> ⲛ̅ⲥⲉⲉⲓⲙⲉ ϫⲉ ⲧⲉⲕϭⲓϫ ⲧⲉ ⲧⲁⲓ
  ⲛ̅ⲧⲟⲕ ⲡϫⲟⲉⲓⲥ ⲁⲕⲧⲁⲙⲓⲟⲥ. <span style="color:#b00e23">(ⲕ̅ⲏ̅)</span> ⲥⲉⲛⲁⲥⲁϩⲟⲩ
  ⲛ̅ⲧⲟⲕ ⲇⲉ ⲉⲕⲉⲥⲙⲟⲩ. ⲛⲉⲧⲧⲱⲟⲩⲛ ⲉϩⲣⲁⲓ ⲉϫⲱⲓ ⲛⲁϫⲓϣⲓⲡⲉ. ⲡⲉⲕϩⲙ̅ϩⲁⲗ ⲇⲉ ⲛⲁⲉⲩⲫⲣⲁⲛⲉ.
  <span style="color:#b00e23">(ⲕ̅ⲑ̅)</span> ⲙⲁⲣⲉ ⲛⲉⲧϯϣⲧⲟⲩⲏⲧ ⲉⲣⲟⲓ ϯϩⲓⲱⲟⲩ
  ⲙ̅ⲡϣⲓⲡⲉ. ⲛ̅ⲥⲉϭⲟⲟⲗⲟⲩ ⲙ̅ⲙⲟϥ ⲛ̅ⲑⲉ ⲛ̅ⲟⲩⲇⲓⲡⲗⲟⲉⲓⲥ <span style=
  "color:#b00e23">(ⲗ̅)</span> ϯⲛⲁⲟⲩⲱⲛϩ̅ ⲉⲃⲟⲗ ⲙ̅ⲡⲁϫⲟⲓ̈ⲥ ⲉⲙⲁⲧⲉ. ⲁⲩⲱ ϯⲛⲁⲥⲙⲟⲩ ⲉⲣⲟϥ
  ϩⲛ̅ ⲧⲁⲧⲁⲡⲣⲟ ⲛ̅ⲧⲙⲏⲧⲉ ⲛ̅ⲟⲩⲙⲏⲏϣⲉ. <span style="color:#b00e23">(ⲗ̅ⲁ̅)</span> ϫⲉ
  ⲁϥⲁϩⲉⲣⲁⲧϥ̅ ϩⲓⲟⲩⲛⲁⲙ ⲙ̅ⲡϩⲏⲕⲉ. ⲉⲛⲉϩⲙ̅ ⲧⲁⲯⲩⲭⲏ ⲉⲛⲉⲧⲡⲏⲧ ⲛ̅ⲥⲱⲓ:
  <h3 id="psalms109">109</h3>ⲣ̅ⲑ̅. ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ <span style=
  "color:#b00e23">(ⲁ̅)</span> ⲡⲉϫⲉ ⲡϫⲟⲉⲓⲥ ⲙ̅ⲡⲁϫⲟⲉⲓⲥ ϫⲉ ϩⲙⲟⲟⲥ ϩⲓⲟⲩⲛⲁⲙ ⲙ̅ⲙⲟⲓ
  ϣⲁⲛϯⲕⲱ ⲛ̅ⲛⲉⲕϫⲓϫⲉ ⲉⲩϩⲁⲡⲉⲥⲏⲧ ⲛ̅ⲛⲉⲕⲟⲩⲉⲣⲏⲧⲉ. <span style=
  "color:#b00e23">(ⲃ̅)</span> ⲛ̅ⲧⲁ ⲡϫⲟⲉⲓⲥ ⲧⲛ̅ⲛⲟⲟⲩⲕ ⲛ̅ϭⲉⲣⲱⲃ ⲛ̅ϭⲟⲙ ϩⲛ̅ ⲥⲓⲱⲛ. ⲁⲩⲱ
  ⲕⲛⲁⲣ̅ϫⲟⲉⲓⲥ ⲛ̅ⲧⲙⲏⲧⲉ ⲛ̅ⲛⲉⲕϫⲁϫⲉ. <span style="color:#b00e23">(ⲅ̅)</span> ⲧⲉⲕⲁⲣⲭⲏ
  ⲛⲙ̅ⲙⲁⲕ ⲙ̅ⲡⲉϩⲟⲩⲟ ⲛ̅ⲧⲉⲕϭⲟⲙ ϩⲛ̅ ⲛ̅ⲟⲩⲟⲉⲓⲛ ⲛ̅ⲛⲉⲧⲟⲩⲁⲁⲃ. ⲉⲃⲟⲗ ϩⲛ̅ ⲑⲏ ⲁⲓϫⲡⲟⲕ ϩⲁⲑⲏ
  ⲙ̅ⲡⲥⲟⲩ ⲛ̅ⲧⲟⲟⲩⲉ <span style="color:#b00e23">(ⲇ̅)</span> ⲁ ⲡϫⲟⲉⲓⲥ ⲱⲣⲕ̅
  ⲛϥ̅ⲛⲁⲣ̅ϩⲧⲏϥ ⲁⲛ ϫⲉ ⲛ̅ⲧⲟⲕ ⲡⲉ ⲡⲟⲩⲏⲏⲃ ϣⲁ ⲉⲛⲉϩ ⲕⲁⲧⲁ ⲧⲧⲁⲝⲓⲥ ⲙ̅ⲙⲉⲗⲭⲓⲥⲉⲇⲉⲕ.
  <span style="color:#b00e23">(ⲉ̅)</span> ⲡϫⲟⲉⲓⲥ ⲛⲁⲗⲱϫϩ̅ ⲛ̅ϩⲉⲛⲉⲣⲱⲟⲩ ϩⲓⲟⲩⲛⲁⲙ
  ⲙ̅ⲙⲟⲕ ⲙ̅ⲡⲉϩⲟⲟⲩ ⲛ̅ⲧⲉϥⲟⲣⲅⲏ. <span style="color:#b00e23">(ⲋ̅)</span> ϥⲛⲁⲕⲣⲓⲛⲉ
  ⲛ̅ⲛ̅ϩⲉⲑⲛⲟⲥ ⲛϥ̅ⲙⲁϩⲟⲩ ⲛ̅ϩⲱⲧⲃ̅. ϥⲛⲁⲗⲱϫϩ̅ ⲛⲉⲩⲁⲡⲏⲩⲉ ϩⲓϫⲙ̅ ⲡⲕⲁϩ ⲉⲧⲟϣ. <span style=
  "color:#b00e23">(ⲍ̅)</span> ϥⲛⲁⲥⲉ ⲙⲟⲟⲩ ϩⲛ̅ ⲟⲩⲙⲟⲩⲛⲥⲱⲣⲙ̅ ϩⲓ ⲧⲉϩⲓⲏ. ⲉⲧⲃⲉ ⲡⲁⲓ
  ϥⲛⲁϫⲓⲥⲉ ⲛ̅ⲧⲁⲁⲡⲉ:
  <h3 id="psalms110">110</h3>ⲣ̅ⲓ̅. ⲁⲗⲗⲏⲗⲟⲩⲓ̈ⲁ <span style=
  "color:#b00e23">(ⲁ̅)</span> ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲡϫⲟⲉⲓⲥ ϩⲙ̅ ⲡⲁϩⲏⲧ ⲧⲏⲣϥ̅. ϩⲙ̅
  ⲡϣⲟϫⲛⲉ ⲛ̅ⲛⲉⲧⲥⲟⲩⲧⲱⲛ ⲙⲛ̅ ⲟⲩⲥⲩⲛⲁⲅⲱⲅⲏ. <span style="color:#b00e23">(ⲃ̅)</span>
  ϩⲉⲛⲛⲟϭ ⲛⲉ ⲛⲉϩⲃⲏⲩⲉ ⲙ̅ⲡϫⲟⲓ̈ⲥ. ⲉⲩⲙⲟϣⲧ̅ ϩⲛ̅ ⲛⲉϥⲟⲩⲱϣ ⲧⲏⲣⲟⲩ. <span style=
  "color:#b00e23">(ⲅ̅)</span> ⲟⲩⲟⲩⲱⲛϩ̅ ⲉⲃⲟⲗ ⲙⲛ̅ ⲟⲩⲥⲁ ⲡⲉ ⲡⲉϥϩⲱⲃ. ⲁⲩⲱ
  ⲧⲉϥⲇⲓⲕⲁⲓⲟⲥⲩⲛⲏ ϣⲟⲟⲡ ϣⲁ ⲉⲛⲉϩ ⲛ̅ⲉⲛⲉϩ. <span style="color:#b00e23">(ⲇ̅)</span>
  ⲁϥⲧⲣⲉⲩⲣ̅ⲡⲙⲉⲉⲩⲉ ⲛ̅ⲛⲉϥϣⲡⲏⲣⲉ. ⲟⲩⲛⲁⲏⲧ ⲡⲉ ⲡϫⲟⲉⲓⲥ ⲛ̅ϣⲁⲛϩⲧⲏϥ. <span style=
  "color:#b00e23">(ⲉ̅)</span> ⲁϥϯ ⲛ̅ⲟⲩϩⲣⲉ ⲛ̅ⲛⲉⲧⲣ̅ϩⲟⲧⲉ ϩⲏⲧϥ̅. ϥⲛⲁⲣ̅ⲡⲙⲉⲉⲩⲉ
  ⲛ̅ⲧⲉϥⲇⲓⲁⲑⲏⲕⲏ ϣⲁ ⲉⲛⲉϩ. <span style="color:#b00e23">(ⲋ̅)</span> ⲁϥϫⲱ ⲛ̅ⲧϭⲟⲙ
  ⲛ̅ⲛⲉϥϩⲃⲏⲩⲉ ⲉⲡⲉϥⲗⲁⲟⲥ. ⲉϯ ⲛⲁⲩ ⲛ̅ⲧⲉⲕⲗⲏⲣⲟⲛⲟⲙⲓⲁ ⲛ̅ⲛ̅ϩⲉⲑⲛⲟⲥ. <span style=
  "color:#b00e23">(ⲍ̅)</span> ⲧⲙⲉ ⲙⲛ̅ ⲡϩⲁⲡ ⲛⲉ ⲛⲉϩⲃⲏⲩⲉ ⲛ̅ⲛⲉϥϭⲓϫ. ⲛⲉϥⲉⲛⲧⲟⲗⲏ ⲧⲏⲣⲟⲩ
  ⲛ̅ϩⲟⲧ <span style="color:#b00e23">(ⲏ̅)</span> ⲉⲩⲧⲁϫⲣⲏⲩ ϣⲁ ⲉⲛⲉϩ ⲛ̅ⲉⲛⲉϩ.
  ⲉⲩⲧⲁⲙⲓⲏⲩ ϩⲛ̅ ⲟⲩⲙⲉ ⲙⲛ̅ ⲟⲩⲥⲟⲟⲩⲧⲛ̅. <span style="color:#b00e23">(ⲑ̅)</span>
  ⲁϥϫⲟⲟⲩ ⲛ̅ⲟⲩⲥⲱⲧⲉ ⲙ̅ⲡⲉϥⲗⲁⲟⲥ ⲁϥϩⲱⲛ ⲛ̅ⲧⲉϥⲇⲓⲁⲑⲏⲕⲏ ϣⲁ ⲉⲛⲉϩ. ⲡⲉϥⲣⲁⲛ ⲟⲩⲁⲁⲃ ⲁⲩⲱ ⲟⲩϩⲟⲧⲉ
  ⲡⲉ. <span style="color:#b00e23">(ⲓ̅)</span> ⲧⲁⲣⲭⲏ ⲛ̅ⲧⲥⲟⲫⲓⲁ ⲧⲉ ⲑⲟⲧⲉ ⲙ̅ⲡⲛⲟⲩⲧⲉ.
  ⲛⲁⲛⲟⲩ ⲧⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲛ̅ⲟⲩⲟⲛ ⲛⲓⲙ ⲉⲧⲉⲓⲣⲉ ⲙ̅ⲙⲟⲥ. ⲡⲉϥⲥⲙⲟⲩ ϣⲟⲟⲡ ϣⲁ ⲉⲛⲉϩ ⲛ̅ⲉⲛⲉϩ:
  <h3 id="psalms111">111</h3>ⲣ̅ⲓ̅ⲁ̅. ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲛⲁⲓⲁⲧϥ̅ ⲙ̅ⲡⲣⲱⲙⲉ ⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ ⲁⲩⲱ ⲉⲣⲉ
  ⲡⲉϥⲟⲩⲱϣ ϩⲛ̅ ⲛⲉϥⲉⲛⲧⲟⲗⲏ ⲉⲙⲁⲧⲉ. <span style="color:#b00e23">(ⲃ̅)</span>
  ⲡⲉϥⲥⲡⲉⲣⲙⲁ ⲛⲁϭⲙ̅ϭⲟⲙ ϩⲙ̅ ⲡⲕⲁϩ. ⲧⲅⲉⲛⲉⲁ ⲛ̅ⲛⲉⲧⲥⲟⲩⲧⲱⲛ ⲛⲁϫⲓⲥⲙⲟⲩ. <span style=
  "color:#b00e23">(ⲅ̅)</span> ⲡⲉⲟⲟⲩ ⲙⲛ̅ ⲧⲙⲛ̅ⲧⲣⲙ̅ⲙⲁⲟ ⲛⲉⲧϩⲙ̅ ⲡⲉϥⲏⲓ. ⲁⲩⲱ
  ⲧⲉϥⲇⲓⲕⲁⲓⲟⲥⲩⲛⲏ ϣⲟⲟⲡ ϣⲁ ⲉⲛⲉϩ ⲛ̅ⲉⲛⲉϩ. <span style="color:#b00e23">(ⲇ̅)</span> ⲁ
  ⲡⲟⲩⲟⲉⲓⲛ ϣⲁ ϩⲙ̅ ⲡⲕⲁⲕⲉ ⲛ̅ⲛⲉⲧⲥⲟⲩⲧⲱⲛ. ⲟⲩⲛⲁⲏⲧ ⲛ̅ϣⲁⲛϩⲧⲏϥ ⲛ̅ⲇⲓⲕⲁⲓⲟⲥ ⲡⲉ ⲡϫⲟⲉⲓⲥ
  ⲡⲛⲟⲩⲧⲉ. <span style="color:#b00e23">(ⲉ̅)</span> ⲡⲉⲭⲣⲏⲥⲧⲟⲥ ⲛ̅ⲣⲱⲙⲉ ⲡⲉ ⲡϣⲁⲛϩⲧⲏϥ
  ⲛ̅ⲣⲉϥϯ. ϥⲛⲁⲟⲓⲕⲟⲛⲟⲙⲉⲓ ⲛ̅ⲛⲉϥϣⲁϫⲉ ϩⲛ̅ ⲟⲩϩⲁⲡ <span style=
  "color:#b00e23">(ⲋ̅)</span> ϫⲉ ϥⲛⲁⲕⲓⲙ ⲁⲛ ϣⲁ ⲉⲛⲉϩ. ⲡⲇⲓⲕⲁⲓⲟⲥ ⲛⲁϣⲱⲡⲉ ⲛ̅ⲣ̅ⲡⲙⲉⲉⲩⲉ
  ϣⲁ ⲉⲛⲉϩ. <span style="color:#b00e23">(ⲍ̅)</span> ⲛϥ̅ⲛⲁⲣ̅ϩⲟⲧⲉ ⲁⲛ ϩⲏⲧϥ̅
  ⲛ̅ⲟⲩⲥⲟⲉⲓⲧ ⲉϥϩⲟⲟⲩ. ⲡⲉϥϩⲏⲧ ⲥⲃ̅ⲧⲱⲧ ⲉϩⲉⲗⲡⲓⲍⲉ ⲉⲡϫⲟⲉⲓⲥ. <span style=
  "color:#b00e23">(ⲏ̅)</span> ⲡⲉϥϩⲏⲧ ⲧⲁϫⲣⲏⲩ ⲛϥ̅ⲛⲁⲣ̅ϩⲟⲧⲉ ⲁⲛ. ϣⲁⲛⲧϥ̅ⲙⲉϩⲉⲓⲁⲧϥ
  ⲛ̅ⲛⲉϥϫⲓϫⲉⲉⲩ. <span style="color:#b00e23">(ⲑ̅)</span> ⲁϥϫⲱⲱⲣⲉ ⲉⲃⲟⲗ ⲁϥϯ
  ⲛ̅ⲛ̅ϩⲏⲕⲉ ⲧⲉϥⲇⲓⲕⲁⲓⲟⲥⲩⲛⲏ ϣⲟⲟⲡ ϣⲁ ⲉⲛⲉϩ ⲛ̅ⲉⲛⲉϩ. ⲁⲩⲱ ⲡⲉϥⲧⲁⲡ ⲛⲁϫⲓⲥⲉ ϩⲛ̅ ⲟⲩⲉⲟⲟⲩ.
  <span style="color:#b00e23">(ⲓ̅)</span> ⲡⲣⲉϥⲣ̅ⲛⲟⲃⲉ ⲛⲁⲛⲁⲩ ⲛϥ̅ⲛⲟⲩϭⲥ̅.
  ⲛϥ̅ϩⲣⲟϫⲣⲉϫ ⲛ̅ⲛⲉϥⲟⲃϩⲉ ⲛϥ̅ⲃⲱⲗ ⲉⲃⲟⲗ. ⲧⲉⲡⲓⲑⲩⲙⲓⲁ ⲛ̅ⲛ̅ⲣⲉϥⲣ̅ⲛⲟⲃⲉ ⲛⲁⲧⲁⲕⲟ:
  <h3 id="psalms112">112</h3>ⲣ̅ⲓ̅ⲃ̅. ⲁⲗⲗⲏⲗⲟⲩⲓⲁ ⲧⲉⲭⲟⲣⲉⲓⲁ <span style=
  "color:#b00e23">(ⲁ̅)</span> ⲛ̅ϩⲙ̅ϩⲁⲗ ⲥⲙⲟⲩ ⲉⲡϫⲟⲉⲓⲥ. ⲥⲙⲟⲩ ⲡⲣⲁⲛ ⲙ̅ⲡϫⲟⲉⲓⲥ.
  <span style="color:#b00e23">(ⲃ̅)</span> ⲉⲣⲉ ⲡⲣⲁⲛ ⲙ̅ⲡϫⲟⲉⲓⲥ ϣⲱⲡⲉ ⲉϥⲥⲙⲁⲙⲁⲁⲧ ϫⲓⲛ
  ⲧⲉⲛⲟⲩ ϣⲁ ⲉⲛⲉϩ. <span style="color:#b00e23">(ⲅ̅)</span> ⲁⲩⲱ ϫⲓⲛ ⲉⲛⲉϩ ϣⲁ ⲉⲛⲉϩ
  ϫⲓⲛ ⲡⲉⲉⲓⲃⲧ̅ ϣⲁ ⲡⲉⲙⲛ̅ⲧ ⲥⲙⲟⲩ ⲉⲡⲣⲁⲛ ⲙ̅ⲡϫⲟⲉⲓⲥ. <span style=
  "color:#b00e23">(ⲇ̅)</span> ⲡϫⲟⲉⲓⲥ ϫⲟⲥⲉ ⲉϫⲛ̅ ⲛ̅ϩⲉⲑⲛⲟⲥ ⲧⲏⲣⲟⲩ. ⲉⲣⲉ ⲡⲉϥⲉⲟⲟⲩ ϩⲛ̅
  ⲙ̅ⲡⲏⲩⲉ. <span style="color:#b00e23">(ⲉ̅)</span> ⲛⲓⲙ ⲡⲉⲧⲟ ⲛ̅ⲑⲉ ⲙ̅ⲡϫⲟⲉⲓⲥ
  ⲡⲉⲛⲛⲟⲩⲧⲉ <span style="color:#b00e23">(ⲋ̅)</span> ⲡⲉⲧⲟⲩⲏϩ ϩⲛ̅ ⲛⲉⲧϫⲟⲥⲉ ⲉⲧϭⲱϣⲧ̅
  ⲉϫⲛ̅ ⲛⲉⲧⲑⲃ̅ⲃⲓⲏⲩ. ϩⲛ̅ ⲧⲡⲉ ⲁⲩⲱ ϩⲓϫⲙ̅ ⲡⲕⲁϩ. <span style=
  "color:#b00e23">(ⲍ̅)</span> ⲡⲉⲧⲧⲟⲩⲛⲟⲥ ⲙ̅ⲡϩⲏⲕⲉ ϩⲓϫⲙ̅ ⲡⲕⲁϩ. ⲉⲧϫⲓⲥⲉ ⲟⲩⲉⲃⲓⲏⲛ ⲉⲃⲟⲗ
  ϩⲛ̅ ⲧⲕⲟⲡⲣⲓⲁ. <span style="color:#b00e23">(ⲏ̅)</span> ⲉⲑⲙ̅ⲥⲟϥ ⲙⲛ̅ ⲛ̅ⲁⲣⲭⲱⲛ
  ⲙ̅ⲡⲉϥⲗⲁⲟⲥ <span style="color:#b00e23">(ⲑ̅)</span> ⲡⲉⲧⲧⲣⲉ ⲟⲩⲁϭⲣⲏⲛ ⲟⲩⲱϩ ϩⲙ̅
  ⲡⲉⲥⲏⲓ. ⲉⲥⲟ ⲙ̅ⲙⲁⲁⲩ ⲛ̅ϣⲏⲣⲉ ⲉⲥⲉⲩⲫⲣⲁⲛⲉ.
  <h3 id="psalms113">113</h3>ⲣ̅ⲓ̅ⲅ̅. ⲁⲗⲗⲏⲗⲟⲩⲓⲁ ⲧⲉⲭⲟⲣⲉⲓⲁ <span style=
  "color:#b00e23">(ⲁ̅)</span> ϩⲙ̅ ⲡⲉⲓ ⲉⲃⲟⲗ ⲙ̅ⲡⲓⲏ̅ⲗ̅ ϩⲛ̅ ⲕⲏⲙⲉ ⲡⲏⲓ ⲛ̅ⲓⲁⲕⲱⲃ ⲉⲃⲟⲗ
  ϩⲙ̅ ⲡⲗⲁⲟⲥ ⲛ̅ⲃⲁⲣⲃⲁⲣⲟⲥ. <span style="color:#b00e23">(ⲃ̅)</span> ⲁ ϯⲟⲩⲇⲁⲓⲁ ϣⲱⲡⲉ
  ⲛⲁϥ ⲛ̅ⲧⲃ̅ⲃⲟ ⲁ ⲡⲓⲏ̅ⲗ̅ ⲣ̅ϫⲟⲉⲓⲥ ⲉⲣⲟⲥ. <span style="color:#b00e23">(ⲅ̅)</span> ⲁ
  ⲑⲁⲗⲁⲥⲥⲁ ⲛⲁⲩ ⲁⲥⲡⲱⲧ ⲁ ⲡⲓⲟⲣⲇⲁⲛⲏⲥ ⲕⲟⲧϥ̅ ⲉⲡⲁϩⲟⲩ. <span style=
  "color:#b00e23">(ⲇ̅)</span> ⲁ ⲛ̅ⲧⲟⲟⲩ ⲥⲛⲁⲉⲓⲛ ⲛ̅ⲑⲉ ⲛ̅ⲛ̅ⲟⲉⲓⲗⲉ. ⲁⲩⲱ ⲛ̅ⲥⲓⲃⲧ ⲛ̅ⲑⲉ
  ⲛ̅ϩⲉⲛϩⲓⲉⲓⲃ ⲛ̅ⲉⲥⲟⲟⲩ. <span style="color:#b00e23">(ⲉ̅)</span> ⲁϩⲣⲟ ⲑⲁⲗⲁⲥⲥⲁ ϫⲉ ⲁ
  ⲡⲱⲧ ⲁⲩⲱ ⲛ̅ⲧⲟⲕ ⲡⲓⲟⲣⲇⲁⲛⲏⲥ ϫⲉ ⲁⲕⲕⲟⲧⲕ̅ ⲉⲡⲁϩⲟⲩ. ⲛ̅ⲧⲟⲟⲩ ϫⲉ ⲁⲧⲉⲧⲛ̅ⲥⲕⲓⲣⲧⲁ ⲛ̅ⲑⲉ
  ⲛ̅ⲛ̅ⲟⲉⲓⲗⲉ. ⲁⲩⲱ ⲛ̅ⲥⲓⲃⲧ ⲛ̅ⲑⲉ ⲛ̅ϩⲉⲛϩⲓⲉⲓⲃ ⲛ̅ⲉⲥⲟⲟⲩ. <span style=
  "color:#b00e23">(ⲋ̅)</span> ⲁ ⲡⲕⲁϩ ⲕⲓⲙ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡϫⲟⲉⲓⲥ. <span style=
  "color:#b00e23">(ⲍ̅)</span> ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲛⲟⲩⲧⲉ ⲛ̅ⲓⲁⲕⲱⲃ. <span style=
  "color:#b00e23">(ⲏ̅)</span> ⲡⲉⲛⲧⲁϥⲕⲧⲟ ⲛ̅ⲧⲡⲉⲧⲣⲁ ⲉϩⲉⲛⲛⲟⲩⲧ ⲙ̅ⲙⲟⲟⲩ. ⲁⲩⲱ ϯⲱⲛⲉ
  ⲉⲧⲛⲁϣⲧⲉ ϩⲉⲛⲡⲏⲅⲏ ⲙ̅ⲙⲟⲟⲩ. <span style="color:#b00e23">(ⲑ̅)</span> ⲙ̅ⲡⲱⲣ ⲉⲣⲟⲛ
  ⲡϫⲟⲉⲓⲥ ⲙ̅ⲡⲱⲣ ⲉⲣⲟⲛ ⲁⲗⲗⲁ ϯⲉⲟⲟⲩ ⲙ̅ⲡⲉⲕⲣⲁⲛ. ⲉϩⲣⲁⲓ ⲉϫⲙ̅ ⲡⲉⲕⲛⲁ ⲙⲛ̅ ⲧⲉⲕⲙⲉ.
  <span style="color:#b00e23">(ⲓ̅)</span> ⲙⲏⲡⲟⲧⲉ ⲛ̅ⲧⲉ ⲛ̅ϩⲉⲑⲛⲟⲥ ϫⲟⲟⲥ ϫⲉ ⲉϥⲧⲱⲛ
  ⲡⲉⲩⲛⲟⲩⲧⲉ. <span style="color:#b00e23">(ⲓ̅ⲁ̅)</span> ⲡⲉⲛⲛⲟⲩⲧⲉ ⲇⲉ ϩⲣⲁⲓ ϩⲛ̅
  ⲙ̅ⲡⲏⲩⲉ ⲁⲩⲱ ϩⲓϫⲙ̅ ⲡⲕⲁϩ. ⲡⲉⲧϥ̅ⲟⲩⲁϣϥ̅ ⲧⲏⲣϥ̅ ⲁϥⲁⲁϥ:
  <h3 id="psalms114">114</h3>ⲣ̅ⲓ̅ⲇ̅. ⲁⲗⲗⲏⲗⲟⲩⲓ̈ⲁ <span style=
  "color:#b00e23">(ⲁ̅)</span> ⲛ̅ⲉⲓⲇⲱⲗⲟⲛ ⲛ̅ⲛ̅ϩⲉⲑⲛⲟⲥ ϩⲉⲛϩⲁⲧ ⲛⲉ ϩⲓ ⲛⲟⲩⲃ ϩⲉⲛϩⲃⲏⲩⲉ
  ⲛⲉⲛϭⲓϫ ⲛ̅ⲣⲱⲙⲉ. <span style="color:#b00e23">(ⲃ̅)</span> ⲟⲩⲛ̅ ⲃⲁⲗ ⲙ̅ⲙⲟⲟⲩ
  ⲛ̅ⲥⲉⲛⲁⲩ ⲉⲃⲟⲗ ⲁⲛ. <span style="color:#b00e23">(ⲅ̅)</span> ⲟⲩⲛ ⲙⲁⲁϫⲉ ⲙ̅ⲙⲟⲟⲩ
  ⲛ̅ⲥⲉⲥⲱⲧⲙ̅ ⲁⲛ. ⲟⲩⲛ ⲧⲁⲡⲣⲟ ⲙ̅ⲙⲟⲟⲩ ⲛ̅ⲛⲉⲩϣⲁϫⲉ. ϣⲁⲁⲛⲧⲟⲩ ⲙ̅ⲙⲟⲟⲩ ⲛ̅ⲛⲉⲩϣⲱⲗⲙ̅.
  <span style="color:#b00e23">(ⲇ̅)</span> ⲛⲉⲩϭⲓϫ ⲙ̅ⲙⲟⲟⲩ ⲛ̅ⲛⲉⲩϭⲟⲙϭⲙ̅ ⲛⲉⲩⲟⲩⲉⲣⲏⲧⲉ
  ⲙ̅ⲙⲟⲟⲩ ⲛ̅ⲛⲉⲩⲙⲟⲟϣⲉ. ⲛ̅ⲛⲉⲩⲙⲟⲩⲧⲉ ϩⲛ̅ ⲧⲉⲩϣⲟⲩⲱⲃⲉ. ⲙⲛ̅ ⲡⲛⲁ ⲅⲁⲣ ϩⲛ̅ⲣⲱⲟⲩ.
  <span style="color:#b00e23">(ⲉ̅)</span> ⲉⲩⲉⲣⲧⲉⲩϩⲉ ⲛ̅ϭⲓ ⲛⲉⲛⲧⲁⲩⲧⲁⲙⲓⲟⲟⲩ. ⲙⲛ̅
  ⲟⲩⲟⲛ ⲛⲓⲙ ⲉⲧⲛⲁϩⲧⲉ ⲉⲣⲟⲟⲩ <span style="color:#b00e23">(ⲋ̅)</span> ⲡⲏⲓ ⲙ̅ⲡⲓⲏ̅ⲗ̅
  ⲁϥϩⲉⲗⲡⲓⲍⲉ ⲉⲡϫⲟⲓ̈ⲥ. ⲡⲉⲩⲃⲟⲏⲑⲟⲥ ⲡⲉ ⲁⲩⲱ ⲧⲉⲩⲛⲁϣⲧⲉ ⲡⲉ. <span style=
  "color:#b00e23">(ⲍ̅)</span> ⲡⲏⲓ ⲛ̅ⲁⲁⲣⲱⲛ ⲁϥϩⲉⲗⲡⲓⲍⲉ ⲉⲡϫⲟⲉⲓⲥ. ⲡⲉⲩⲃⲟⲏⲑⲟⲥ ⲡⲉ ⲁⲩⲱ
  ⲧⲉⲩⲛⲁϣⲧⲉ ⲡⲉ. <span style="color:#b00e23">(ⲏ̅)</span> ⲛⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ
  ⲁⲩϩⲉⲗⲡⲓⲍⲉ ⲉⲡϫⲟⲉⲓⲥ. ⲡⲉⲩⲃⲟⲏⲑⲟⲥ ⲡⲉ ⲁⲩⲱ ⲧⲉⲩⲛⲁϣⲧⲉ ⲡⲉ. <span style=
  "color:#b00e23">(ⲑ̅)</span> ⲁ ⲡϫⲟⲉⲓⲥ ⲣ̅ ⲡⲉⲛⲙⲉⲉⲩⲉ ⲁϥⲥⲙⲟⲩ ⲉⲣⲟⲛ. ⲉϥⲉⲥⲙⲟⲩ ⲉⲡⲏⲓ
  ⲙ̅ⲡⲓⲏ̅ⲗ̅. ⲉϥⲉⲥⲙⲟⲩ ⲉⲡⲏⲓ ⲛ̅ⲁⲁⲣⲱⲛ. <span style="color:#b00e23">(ⲓ̅)</span>
  ⲉϥⲉⲥⲙⲟⲩ ⲉⲟⲩⲟⲛ ⲛⲓⲙ ⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ ⲛ̅ⲕⲟⲩⲓ ⲙⲛ̅ ⲛ̅ⲛⲟϭ. <span style=
  "color:#b00e23">(ⲓ̅ⲁ̅)</span> ⲡϫⲟⲉⲓⲥ ⲉϥⲉⲟⲩⲱϩ ⲉⲣⲟⲛ ⲙⲛ̅ ⲛⲉⲛϣⲏⲣⲉ. <span style=
  "color:#b00e23">(ⲓ̅ⲃ̅)</span> ⲧⲛ̅ⲥⲙⲁⲙⲁⲁⲧ ⲁⲛⲟⲛ ⲙ̅ⲡϫⲟⲓ̈ⲥ. ⲡⲉⲛⲧⲁϥⲧⲁⲙⲓⲉ ⲧⲡⲉ ⲙⲛ̅
  ⲡⲕⲁϩ. <span style="color:#b00e23">(ⲓ̅ⲅ̅)</span> ⲧⲡⲉ ⲛ̅ⲧⲡⲉ ⲧⲁ ⲡϫⲟⲉⲓⲥ ⲧⲉ. ⲁϥϯ
  ⲡⲕⲁϩ ⲇⲉ ⲛ̅ⲛ̅ϣⲏⲣⲉ ⲛ̅ⲛ̅ⲣⲱⲙⲉ <span style="color:#b00e23">(ⲓ̅ⲇ̅)</span> ⲛⲉⲧⲙⲟⲟⲩⲧ
  ⲁⲛ ⲛⲉⲧⲛⲁⲥⲙⲟⲩ ⲉⲣⲟⲕ ⲡϫⲟⲉⲓⲥ. ⲟⲩⲇⲉ ⲟⲩⲟⲛ ⲛⲓⲙ ⲁⲛ ⲉⲧⲃⲏⲕ ⲉⲡⲉⲥⲏⲧ ⲉⲁⲙⲛ̅ⲧⲉ. <span style=
  "color:#b00e23">(ⲓ̅ⲉ̅)</span> ⲁⲗⲗⲁ ⲁⲛⲟⲛ ⲛⲉⲧⲟⲛϩ̅ ⲛⲉⲧⲛⲁⲥⲙⲟⲩ ⲉⲡϫⲟⲉⲓⲥ ϫⲓⲛ ⲧⲉⲛⲟⲩ
  ϣⲁ ⲉⲛⲉϩ:
  <h3 id="psalms115a">115a</h3>ⲣ̅ⲓ̅ⲉ̅. ⲁⲗⲗⲏⲗⲟⲩⲓ̈ⲁ <span style=
  "color:#b00e23">(ⲁ̅)</span> ⲁⲓⲙⲉⲣⲉ ⲡⲁⲓ ϫⲉ ⲡϫⲟⲉⲓⲥ ⲛⲁⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅
  <span style="color:#b00e23">(ⲃ̅)</span> ϫⲉ ⲁϥⲣⲉⲕⲧ̅ ⲡⲉϥⲙⲁⲁϫⲉ ⲉⲣⲟⲓ. ϯⲛⲁⲱϣ ⲉϩⲣⲁⲓ
  ⲉⲣⲟϥ ϩⲛ̅ ⲛⲁϩⲟⲟⲩ. <span style="color:#b00e23">(ⲅ̅)</span> ⲁⲩⲁⲙⲁϩⲧⲉ ⲙ̅ⲙⲟⲓ ⲛ̅ϭⲓ
  ⲛ̅ⲛⲁⲁⲕⲉ ⲙ̅ⲡⲙⲟⲩ. ⲛ̅ⲕⲓⲛⲇⲩⲛⲟⲥ ⲛ̅ⲁⲙⲛ̅ⲧⲉ ⲁⲩⲧⲁϩⲟⲓ. ⲁⲓϭⲓⲛⲉ ⲛ̅ⲟⲩⲑⲗⲓⲯⲓⲥⲓⲥ ⲙⲛ̅ ⲟⲩⲙⲟⲕϩⲥ̅
  <span style="color:#b00e23">(ⲇ̅)</span> ⲁⲓⲉⲡⲓⲕⲁⲗⲉⲓ ⲙ̅ⲡⲣⲁⲛ ⲙ̅ⲡϫⲟⲉⲓⲥ. ⲱ ⲡϫⲟⲉⲓⲥ
  ⲛⲉϩⲙ̅ ⲧⲁⲯⲩⲭⲏ. <span style="color:#b00e23">(ⲉ̅)</span> ⲟⲩⲛⲁⲏϯ ⲁⲩⲱ ⲟⲩⲇⲓⲕⲁⲓⲟⲥ ⲡⲉ
  ⲡϫⲟⲉⲓⲥ. ⲁⲩⲱ ⲡⲉⲛⲛⲟⲩⲧⲉ ϣⲁϥⲛⲁ. <span style="color:#b00e23">(ⲋ̅)</span> ⲡϫⲟⲉⲓⲥ
  ⲡⲉⲧϩⲁⲣⲉϩ ⲉⲛ̅ϣⲏⲣⲉ ⲕⲟⲩⲓ. ⲁⲓⲑⲃ̅ⲃⲓⲟ ⲁⲩⲱ ⲁ ⲡϫⲟⲉⲓⲥ ⲧⲟⲩϫⲟⲓ. <span style=
  "color:#b00e23">(ⲍ̅)</span> ⲁ ⲧⲁⲯⲩⲭⲏ ⲕⲧⲟⲥ ⲉⲩⲙ̅ⲧⲟⲛ. ϫⲉ ⲁ ⲡϫⲟⲉⲓⲥ ⲣ̅ ⲡⲡⲉⲧⲛⲁⲛⲟⲩⲓ
  ⲛⲁⲓ <span style="color:#b00e23">(ⲏ̅)</span> ϫⲉ ⲁϥⲛⲉϩⲙ̅ ⲧⲁⲯⲩⲭⲏ ⲉⲃⲟⲗ ϩⲙ̅ ⲡⲙⲟⲩ.
  ⲛⲁⲃⲁⲗ ⲉⲃⲟⲗ ϩⲙ̅ ⲡⲣⲓⲙⲉ. ⲛⲁⲟⲩⲉⲣⲏⲧⲉ ⲉⲡⲉⲥⲗⲁⲁⲧⲉ. <span style=
  "color:#b00e23">(ⲑ̅)</span> ϯⲛⲁⲣⲁⲛⲁϥ ⲙ̅ⲡϫⲟⲉⲓⲥ ϩⲛ̅ ⲧⲉⲭⲱⲣⲁ ⲛ̅ⲛⲉⲧⲟⲛϩ̅:
  <h3 id="psalms115b">115b</h3>{ⲣ̅ⲓ̅ⲋ̅} ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲁⲓⲡⲓⲥⲧⲉⲩⲉ ⲉⲧⲃⲉ ⲡⲁⲓ ⲁⲓϣⲁϫⲉ. ⲁⲛⲟⲕ ⲇⲉ ⲁⲓⲑⲃ̅ⲃⲓⲟ
  ⲉⲙⲁⲧⲉ. <span style="color:#b00e23">(ⲃ̅)</span> ⲁⲛⲟⲕ ⲁⲓϫⲟⲟⲥ ϩⲙ̅ ⲡⲁⲡⲱϣⲥ̅ ϫⲉ
  ⲣⲱⲙⲉ ⲛⲓⲙ ϩⲉⲛⲥⲁⲙⲙⲛ̅ⲧⲛⲟⲩϫ ⲛⲉ <span style="color:#b00e23">(ⲅ̅)</span> ⲉⲓⲛⲁⲧⲉⲃⲉ
  ⲟⲩ ⲙ̅ⲡϫⲟⲉⲓⲥ ⲉⲡⲓⲙⲁ ⲛ̅ⲛⲉⲛⲧⲁϥⲁⲁⲩ ⲛⲁⲓ ⲧⲏⲣⲟⲩ. <span style=
  "color:#b00e23">(ⲇ̅)</span> ϯⲛⲁϫⲓ ⲛ̅ⲟⲩϫⲱ ⲛ̅ⲟⲩϫⲁⲓ ⲧⲁⲉⲡⲓⲕⲁⲗⲉⲓ ⲙ̅ⲡⲣⲁⲛ ⲙ̅ⲡϫⲟⲉⲓⲥ.
  <span style="color:#b00e23">(ⲉ̅)</span> ⲡⲙⲟⲩ ⲛ̅ⲛⲉⲧⲟⲩⲁⲁⲃ ⲙ̅ⲡϫⲟⲓ̈ⲥ ⲧⲁⲉⲓⲏⲩ
  ⲙ̅ⲡⲉϥⲙ̅ⲧⲟ ⲉⲃⲟⲗ. <span style="color:#b00e23">(ⲋ̅)</span> ⲱ ⲡϫⲟⲉⲓⲥ ⲁⲛⲅ̅
  ⲡⲉⲕϩⲙ̅ϩⲁⲗ ⲁⲛⲅ̅ ⲡϣⲏⲣⲉ ⲛ̅ⲧⲉⲕϩⲙ̅ϩⲁⲗ ⲁⲕⲥⲱⲗⲡ ⲛ̅ⲛⲁⲙⲣ̅ⲣⲉ <span style=
  "color:#b00e23">(ⲍ̅)</span> ϯⲛⲁϣⲱⲱⲧ ⲛⲁⲕ ⲛ̅ⲟⲩⲑⲩⲥⲓⲁ ⲛ̅ⲥⲙⲟⲩ ϯⲛⲁϯ ⲛ̅ⲛⲁⲉⲣⲏⲧ
  ⲙ̅ⲡϫⲟⲉⲓⲥ ϩⲛ̅ ⲛ̅ⲁⲩⲗⲏ ⲙ̅ⲡⲏⲓ ⲙ̅ⲡⲉⲛⲛⲟⲩⲧⲉ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲗⲁⲟⲥ ⲧⲏⲣϥ̅ ϩⲛ̅ ⲧⲟⲩⲙⲏⲧⲉ
  ⲑⲓⲗ̅ⲏ̅ⲙ̅.
  <h3 id="psalms116">116</h3>ⲣ̅ⲓ̅ⲋ̅. ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲛ̅ϩⲉⲑⲛⲟⲥ ⲧⲏⲣⲟⲩ ⲥⲙⲟⲩ ⲉⲡϫⲟⲓ̈ⲥ. ⲛ̅ⲗⲁⲟⲥ ⲧⲏⲣⲟⲩ ⲥⲙⲟⲩ
  ⲉⲣⲟϥ. <span style="color:#b00e23">(ⲃ̅)</span> ϫⲉ ⲁ ⲡⲉϥⲛⲁⲧⲁϫⲣⲟ ⲉϫⲱⲛ ⲁⲩⲱ ⲧⲙⲉ
  ⲙ̅ⲡϫⲟⲉⲓⲥ ϣⲟⲟⲡ ϣⲁ ⲉⲛⲉϩ ⲛ̅ⲉⲛⲉϩ:
  <h3 id="psalms117">117</h3>ⲣ̅ⲓ̅ⲍ̅. ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ϫⲉ ⲟⲩⲭⲣ̅ⲥ̅ ⲡⲉ ϫⲉ ⲟⲩϣⲁ ⲉⲛⲉϩ
  ⲡⲉ ⲡⲉϥⲛⲁ <span style="color:#b00e23">(ⲃ̅)</span> ⲙⲁⲣⲉ ⲡⲏⲓ ⲙ̅ⲡⲓⲏ̅ⲗ̅ ϫⲟⲟⲥ ϫⲉ
  ⲟⲩⲁⲅⲁⲑⲟⲥ ⲡⲉ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲅ̅)</span>
  ⲙⲁⲣⲉ ⲡⲏⲓ ⲛ̅ⲁⲁⲣⲱⲛ ϫⲟⲟⲥ ϫⲉ ⲟⲩ ϣⲁ ⲉⲛⲉϩ ⲡⲉ ⲡⲉϥⲛⲁ. <span style=
  "color:#b00e23">(ⲇ̅)</span> ⲙⲁⲣⲉ ⲟⲩⲟⲛ ⲛⲓⲙ ⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ ϫⲟⲟⲥ ϫⲉ
  ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲉ̅)</span> ⲁⲓⲱϣ ⲉϩⲣⲁⲓ
  ⲉⲡϫⲟⲉⲓⲥ ϩⲛ̅ ⲟⲩⲑⲗⲓⲯⲓⲥ ⲁϥⲥⲱⲧⲙ̅ ⲉⲣⲟⲓ ⲉⲩⲟⲩⲱϣⲥ̅ ⲉⲃⲟⲗ. <span style=
  "color:#b00e23">(ⲋ̅)</span> ⲡϫⲟⲉⲓⲥ ⲡⲉ ⲡⲁⲃⲟⲏⲑⲟⲥ ⲛ̅ϯⲛⲁⲣ̅ϩⲟⲧⲉ ⲁⲛ ϫⲉ ⲉⲣⲉ ⲣⲱⲙⲉ
  ⲛⲁⲣ̅ ⲟⲩ ⲛⲁⲓ. <span style="color:#b00e23">(ⲍ̅)</span> ⲡϫⲟⲉⲓⲥ ⲡⲉ ⲡⲁⲃⲟⲏⲑⲟⲥ
  ϯⲛⲁⲙⲉϩⲉⲓⲁⲧⲧ̅ ⲛ̅ⲛⲁϫⲁϫⲉ <span style="color:#b00e23">(ⲏ̅)</span> ⲛⲁⲛⲟⲩ ⲛⲁϩⲧⲉ
  ⲉⲡϫⲟⲉⲓⲥ ⲉϩⲟⲩⲉ ⲛⲁϩⲧⲉ ⲉⲣⲱⲙⲉ. <span style="color:#b00e23">(ⲑ̅)</span> ⲛⲁⲛⲟⲩ
  ⲕⲁϩⲧⲏⲕ ⲉⲡϫⲟⲓ̈ⲥ ⲉϩⲟⲩⲉ ⲕⲁϩⲧⲏⲕ ⲉⲁⲣⲭⲱⲛ <span style="color:#b00e23">(ⲓ̅)</span> ⲁ
  ⲛ̅ϩⲉⲑⲛⲟⲥ ⲧⲏⲣⲟⲩ ⲕⲱⲧⲉ ⲉⲣⲟⲓ ⲁⲓⲃⲟⲟⲣⲟⲩ ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ. <span style=
  "color:#b00e23">(ⲓ̅ⲁ̅)</span> ϩⲛ̅ ⲟⲩⲕⲱⲧⲉ ⲁⲩⲕⲱⲧ ⲉⲣⲟⲓ ⲁⲛⲟⲕ ⲇⲉ ⲁⲓⲃⲟⲟⲣⲟⲩ ϩⲙ̅ ⲡⲣⲁⲛ
  ⲙ̅ⲡϫⲟⲉⲓⲥ <span style="color:#b00e23">(ⲓ̅ⲃ̅)</span> ⲁⲩⲕⲱⲧⲉ ⲉⲣⲟⲓ ⲛ̅ⲑⲉ ⲛ̅ⲛ̅ⲁϥ
  ⲛ̅ⲉⲃⲓⲱ ⲉⲩⲙⲟⲩⲗϩ̅. ⲁⲩⲱ ⲁⲩⲙⲟⲩϩ ⲛ̅ⲑⲉ ⲛ̅ⲟⲩⲕⲱϩⲧ̅ ϩⲛ̅ ϩⲉⲛϣⲟⲛⲧⲉ. ⲁⲛⲟⲕ ⲇⲉ ⲁⲓⲃⲟⲟⲣⲟⲩ ϩⲙ̅
  ⲡⲣⲁⲛ ⲙ̅ⲡϫⲟⲉⲓⲥ. <span style="color:#b00e23">(ⲓ̅ⲅ̅)</span> ⲁⲩⲧⲟϭ ⲛⲉⲧⲉⲧⲣⲁϩⲉ ⲁⲩⲱ
  ⲁ ⲡϫⲟⲉⲓⲥ ϯⲧⲟⲟⲧ. <span style="color:#b00e23">(ⲓ̅ⲇ̅)</span> ⲧⲁϭⲟⲙ ⲁⲩⲱ ⲡⲁⲥⲙⲟⲩ ⲡⲉ
  ⲡϫⲟⲉⲓⲥ ⲁϥϣⲱⲡⲉ ⲛⲁⲓ ⲉⲩⲟⲩϫⲁⲓ. <span style="color:#b00e23">(ⲓ̅ⲉ̅)</span> ⲡⲉϩⲣⲟⲟⲩ
  ⲙ̅ⲡⲧⲉⲗⲏⲗ ⲙⲛ̅ ⲡⲟⲩϫⲁⲓ ϩⲛ̅ ⲙ̅ⲙⲁⲛ̅ϣⲱⲡⲉ ⲛ̅ⲛ̅ⲇⲓⲕⲁⲓⲟⲥ. ⲁ ⲧⲟⲩⲛⲁⲙ ⲙ̅ⲡϫⲟⲉⲓⲥ ϫⲁⲥⲧ̅
  <span style="color:#b00e23">(ⲓ̅ⲋ̅)</span> ⲁ ⲧⲟⲩⲛⲁⲙ ⲙ̅ⲡϫⲟⲉⲓⲥ ⲣ̅ϭⲟⲙ.
  <span style="color:#b00e23">(ⲓ̅ⲍ̅)</span> ⲛ̅ϯⲛⲁⲙⲟⲩ ⲁⲛ ⲁⲗⲗⲁ ϯⲛⲁⲱⲛϩ̅. ⲧⲁϫⲱ
  ⲛ̅ⲛⲉϩⲃⲏⲩⲉ ⲙ̅ⲡϫⲟⲓ̈ⲥ. ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style=
  "color:#b00e23">(ⲓ̅ⲏ̅)</span> ϩⲛ̅ ⲟⲩϯⲥⲃⲱ ⲁ ⲡϫⲟⲉⲓⲥ ϯⲥⲃⲱ ⲛⲁⲓ ⲁⲩⲱ ⲙ̅ⲡϥ̅ⲧⲁⲁⲧ
  ⲉⲧⲟⲟⲧϥ̅ ⲙ̅ⲡⲙⲟⲩ. <span style="color:#b00e23">(ⲓ̅ⲑ̅)</span> ⲁⲟⲩⲱⲛ ⲛⲁⲓ ⲛ̅ⲙ̅ⲡⲩⲗⲏ
  ⲛ̅ⲧⲇⲓⲕⲁⲓⲟⲥⲩⲛⲏ. ϫⲉ ⲉⲓⲉⲉⲓ ⲉϩⲟⲩⲛ ⲛ̅ϩⲏⲧⲟⲩ ⲧⲁⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ. <span style=
  "color:#b00e23">(ⲕ̅)</span> ⲧⲁⲓ ⲧⲉ ⲧⲡⲩⲗⲏ ⲙ̅ⲡϫⲟⲉⲓⲥ ⲛ̅ⲇⲓⲕⲁⲓⲟⲥ ⲛⲉⲧⲛⲏⲩ ⲉϩⲟⲩⲛ
  ⲛ̅ϩⲏⲧⲥ̅. <span style="color:#b00e23">(ⲕ̅ⲁ̅)</span> ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲡϫⲟⲉⲓⲥ
  ϫⲉ ⲁⲕⲥⲱⲧⲛ̅ ⲉⲣⲟⲓ. ⲁⲩⲱ ⲁⲕϣⲱⲡⲉ ⲛⲁⲓ ⲉⲩⲟⲩϫⲁⲓ <span style=
  "color:#b00e23">(ⲕ̅ⲃ̅)</span> ⲡⲱⲛⲉ ⲉⲛⲧⲁ ⲛⲉⲧⲕⲱⲧ ⲧⲥ̅ⲧⲟϥ ⲉⲃⲟⲗ ⲡⲁⲓ ⲡⲉ ⲛ̅ⲧⲁϥϣⲱⲡⲉ
  ⲉⲩⲁⲡⲉ ⲛ̅ⲕⲟⲟϩ. <span style="color:#b00e23">(ⲕ̅ⲅ̅)</span> ⲛ̅ⲧⲁ ⲡⲁⲓ ϣⲱⲡⲉ ⲉⲃⲟⲗ
  ϩⲓⲧⲙ̅ ⲡϫⲟⲉⲓⲥ ⲁⲩⲱ ⲟⲩϣⲡⲏⲣⲉ ⲡⲉ ⲛ̅ⲛⲁϩⲣⲛ̅ ⲛⲉⲛⲃⲁⲗ. <span style=
  "color:#b00e23">(ⲕ̅ⲇ̅)</span> ⲡⲁⲓ ⲡⲉ ⲡⲉϩⲟⲟⲩ ⲉⲛⲧⲁ ⲡϫⲟⲉⲓⲥ ⲧⲁⲙⲓⲟϥ. ⲙⲁⲣⲛ̅ⲥⲱⲟⲩϩ
  ⲛ̅ⲧⲛ̅ⲧⲉⲗⲏⲗ. ⲛ̅ⲧⲛ̅ⲟⲩⲛⲟϥ ⲛ̅ϩⲏⲧϥ̅. <span style="color:#b00e23">(ⲕ̅ⲉ̅)</span> ⲱ
  ⲡϫⲟⲉⲓⲥ ⲛⲁϩⲙⲛ̅. ⲱ ⲡϫⲟⲉⲓⲥ ⲥⲙⲟⲩ ⲉⲣⲟⲛ. <span style="color:#b00e23">(ⲕ̅ⲋ̅)</span>
  ϥⲥⲙⲁⲙⲁⲁⲧ ⲛ̅ϭⲓ ⲡⲉⲧⲛⲏⲩ ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ. ⲁⲛⲥⲙⲟⲩ ⲉⲣⲱⲧⲛ̅ ϩⲙ̅ ⲡⲏⲓ ⲙ̅ⲡϫⲟⲉⲓⲥ.
  <span style="color:#b00e23">(ⲕ̅ⲍ̅)</span> ⲡⲛⲟⲩⲧⲉ ⲡϫⲟⲉⲓⲥ ⲁϥⲟⲩⲱⲛϩ̅ ⲉⲣⲟⲛ. ⲙⲁⲧⲁϩⲟ
  ⲉⲣⲁⲧϥ̅ ⲛ̅ⲟⲩϣⲁ ϩⲛ̅ ⲛⲉⲧⲃⲁϩⲛ̅. ϣⲁϩⲣⲁⲓ ⲉⲛ̅ⲧⲁⲡ ⲙ̅ⲡⲉⲑⲩⲥⲓⲁⲥⲧⲏⲣⲓⲟⲛ. <span style=
  "color:#b00e23">(ⲕ̅ⲏ̅)</span> ⲛ̅ⲧⲕ̅ ⲡⲁⲛⲟⲩⲧⲉ ⲉⲓⲛⲁⲟⲩⲱⲛϩ̅ ⲛⲁⲕ ⲉⲃⲟⲗ. ⲛ̅ⲧⲕ̅
  ⲡⲁⲛⲟⲩⲧⲉ ϯⲛⲁϫⲁⲥⲧⲕ̅ <span style="color:#b00e23">(ⲕ̅ⲑ̅)</span> ϯⲛⲁⲟⲩⲱⲛϩ̅ ⲛⲁⲕ
  ⲉⲃⲟⲗ ϫⲉ ⲁⲕⲥⲱⲧⲙ̅ ⲉⲣⲟⲓ. ⲁⲩⲱ ⲁⲕϣⲱⲡⲉ ⲛⲁⲓ ⲉⲩⲟⲩϫⲁⲓ. ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ϫⲉ
  ⲟⲩⲭⲣⲏⲥⲧⲟⲥ ⲡⲉ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ:
  <h3 id="psalms118">118</h3>ⲁⲗⲗⲏⲗⲟⲩⲓⲁ ⲁ̅. ⲁⲗⲫ <span style=
  "color:#b00e23">(ⲁ̅)</span> ⲛⲁⲓⲁⲧⲟⲩ ⲛ̅ⲛⲉⲧⲟⲩⲁⲁⲃ ϩⲓ ⲧⲉϩⲏⲓ. ⲛⲉⲧⲙⲟⲟϣⲉ ϩⲙ̅ ⲡⲛⲟⲙⲟⲥ
  ⲙ̅ⲡϫⲟⲉⲓⲥ <span style="color:#b00e23">(ⲃ̅)</span> ⲛⲁⲓⲁⲧⲟⲩ ⲛ̅ⲛⲉⲧⲙⲟⲩϣⲧ̅
  ⲛ̅ⲛⲉϥⲙⲛ̅ⲧⲙⲛ̅ⲧⲣⲉ. ⲉⲧϣⲓⲛⲉ ⲛ̅ⲥⲱϥ ϩⲙ̅ ⲡⲉⲩϩⲏⲧ ⲧⲏⲣϥ̅. <span style=
  "color:#b00e23">(ⲅ̅)</span> ⲛⲉⲧⲣ̅ϩⲱⲃ ⲅⲁⲣ ⲁⲛ ⲉⲧⲁⲛⲟⲙⲓⲁ. ⲛⲉⲛⲧⲁⲩⲃⲱⲕ ϩⲛ̅
  ⲛⲉϥϩⲓⲟⲟⲩⲉ. <span style="color:#b00e23">(ⲇ̅)</span> ⲛ̅ⲧⲟⲕ ⲁⲕϩⲱⲛ ⲉϩⲁⲣⲉϩ
  ⲉⲛⲉⲕⲉⲛⲧⲟⲗⲏ ⲉⲙⲁⲧⲉ. <span style="color:#b00e23">(ⲉ̅)</span> ⲛⲁⲛⲟⲩⲥ ⲉⲣⲉ ⲛⲁϩⲓⲟⲟⲩ
  ⲉⲛⲁⲥⲟⲟⲩⲧⲛ̅. ⲉⲧⲣⲁϩⲁⲣⲉϩ ⲉⲛⲉⲕⲇⲓⲕⲁⲓⲱⲙⲁ. <span style="color:#b00e23">(ⲋ̅)</span>
  ⲛⲉⲓⲛⲁϫⲓϣⲓⲡⲉ ⲁⲛ ⲡⲉ ϩⲙ̅ ⲡⲧⲣⲁϭⲱϭⲱϣⲧ̅ ⲉϫⲛ̅ ⲛⲉⲕⲉⲛⲧⲟⲗⲏ. <span style=
  "color:#b00e23">(ⲍ̅)</span> ϯⲛⲁⲟⲩⲱⲛϩ ⲛⲁⲕ ⲉⲃⲟⲗ ϩⲙ̅ ⲡⲥⲟⲟⲩⲧⲛ̅ ⲙ̅ⲡⲁϩⲏⲧ ϩⲙ̅
  ⲡⲧⲣⲁϫⲓⲥⲃⲱ ⲉⲛ̅ϩⲁⲡ ⲛ̅ⲧⲉⲕⲇⲓⲕⲁⲓⲟⲥⲩⲛⲏ. <span style="color:#b00e23">(ⲏ̅)</span>
  ϯⲛⲁϩⲁⲣⲉϩ ⲉⲛⲉⲕⲇⲓⲕⲁⲓⲱⲙⲁ ⲙ̅ⲡⲣ̅ⲕⲁⲁⲧ ⲛ̅ⲥⲱⲕ ⲉⲙⲁⲧⲉ. <span style=
  "color:#000000">ⲃ̅</span>. ⲃⲏⲑ <span style="color:#b00e23">(ⲑ̅)</span> ϩⲛ̅ ⲟⲩ
  ⲉⲣⲉ ⲟⲩϣⲏⲣⲉ ϣⲏⲙ ⲛⲁⲥⲟⲟⲩⲧⲛ ⲛ̅ⲧⲉϥϩⲓⲏ. ϩⲙ̅ ⲡⲧⲣⲉϥϩⲁⲣⲉϩ ⲉⲛⲉⲕϣⲁϫⲉ. <span style=
  "color:#b00e23">(ⲓ̅)</span> ⲁⲓϣⲓⲛⲉ ⲛ̅ⲥⲱⲕ ϩⲙ̅ ⲡⲁϩⲏⲧ ⲧⲏⲣϥ̅ ⲙ̅ⲡⲣ̅ⲛⲟϫⲧ̅ ⲉⲃⲟⲗ
  ⲛ̅ⲛⲉⲕⲉⲛⲧⲟⲗⲏ. <span style="color:#b00e23">(ⲓ̅ⲁ̅)</span> ⲁⲓϩⲱⲡ ⲛ̅ⲛⲉⲕϣⲁϫⲉ ϩⲙ̅
  ⲡⲁϩⲏⲧ ϫⲉ ⲛ̅ⲛⲁⲣ̅ⲛⲟⲃⲉ ⲉⲣⲟⲕ. <span style="color:#b00e23">(ⲓ̅ⲃ̅)</span> ⲕⲥⲙⲁⲙⲁⲁⲧ
  ⲡϫⲟⲉⲓⲥ ⲙⲁⲧⲥⲁⲃⲟⲓ ⲉⲛⲉⲕⲇⲓⲕⲁⲓⲱⲙⲁ. <span style="color:#b00e23">(ⲓ̅ⲅ̅)</span> ⲁⲓϫⲱϩ
  ⲛ̅ⲛⲁⲥⲡⲟⲧⲟⲩ ⲛ̅ⲛ̅ϩⲁⲡ ⲧⲏⲣⲟⲩ ⲛ̅ⲧⲉⲕⲧⲁⲡⲣⲟ. <span style=
  "color:#b00e23">(ⲓ̅ⲇ̅)</span> ⲉⲓⲟⲩⲛⲟϥ ϩⲛ̅ ⲧⲉϩⲓⲏ ⲛ̅ⲛⲉⲕⲙⲛ̅ⲧⲙⲛ̅ⲧⲣⲉ ⲛ̅ⲑⲉ ϩⲛ̅
  ⲙⲛ̅ⲧⲣⲙ̅ⲙⲁⲟ ⲛⲓⲙ <span style="color:#b00e23">(ⲓ̅ⲉ̅)</span> ϯⲛⲁϫⲓ ϩⲣⲁⲓ ϩⲛ̅
  ⲛⲉⲕⲉⲛⲧⲟⲗⲏ ⲧⲁⲙⲟⲩϣⲧ̅ ⲛ̅ⲛⲉⲕϩⲓⲟⲟⲩⲉ. <span style="color:#b00e23">(ⲓ̅ⲋ̅)</span>
  ϯⲛⲁⲙⲉⲗⲉⲧⲁ ⲛ̅ⲛⲉⲕⲇⲓⲕⲁⲓⲱⲙⲁ ⲧⲁⲧⲙ̅ⲣ̅ⲡⲱⲃϣ ⲛ̅ⲛⲉⲕϣⲁϫⲉ <span style=
  "color:#000000">ⲅ̅</span>. ⲅⲓⲙⲁⲗ <span style="color:#b00e23">(ⲓ̅ⲍ̅)</span>
  ⲧⲱⲱⲃⲉ ⲙ̅ⲡⲉⲕϩⲙ̅ϩⲁⲗ. ϯⲛⲁⲟⲩⲱⲛϩ̅ ⲧⲁϩⲁⲣⲉϩ ⲉⲛⲉⲕϣⲁϫⲉ <span style=
  "color:#b00e23">(ⲓ̅ⲏ̅)</span> ⲁⲟⲩⲱⲛ ⲛ̅ⲛⲁⲃⲁⲗ ⲧⲁⲛⲁⲩ ⲉⲛⲓϣⲡⲏⲣⲉ ⲉⲧϩⲙ̅ ⲡⲉⲕⲛⲟⲙⲟⲥ.
  <span style="color:#b00e23">(ⲓ̅ⲑ̅)</span> ⲁⲛⲟⲕ ⲉⲓⲟ ⲛ̅ⲣⲙ̅ⲛ̅ϭⲟⲓⲗⲉ ϩⲙ̅ ⲡⲕⲁϩ
  ⲙ̅ⲡⲣ̅ϩⲱⲡ ⲉⲣⲟⲓ ⲛ̅ⲛⲉⲕⲉⲛⲧⲟⲗⲏ. <span style="color:#b00e23">(ⲕ̅)</span> ⲁ ⲧⲁⲯⲩⲭⲏ
  ⲉⲡⲓⲑⲩⲙⲉⲓ ⲉⲛⲉⲕϩⲁⲡ ⲛ̅ⲟⲩⲟⲉⲓϣ ⲛⲓⲙ. <span style="color:#b00e23">(ⲕ̅ⲁ̅)</span>
  ⲁⲕⲉⲡⲓⲧⲓⲙⲁ ⲛ̅ⲛ̅ϫⲁⲥⲓϩⲏⲧ. ⲥⲉⲥϩⲟⲩⲟⲣⲧ ⲛ̅ϭⲓ ⲛⲉⲧⲣⲓⲕⲉ ⲙ̅ⲙⲟⲟⲩ ⲉⲃⲟⲗ ⲛ̅ⲛⲉⲕⲉⲛⲧⲟⲗⲏ.
  <span style="color:#b00e23">(ⲕ̅ⲃ̅)</span> ϥⲓ ⲉⲃⲟⲗ ⲙ̅ⲙⲟⲓ ⲙ̅ⲡⲁⲛⲟϭⲛⲉϭ ⲙⲛ̅
  ⲡⲁⲥⲱϣϥ̅ ϫⲉ ⲁⲓϣⲓⲛⲉ ⲛ̅ⲥⲁ ⲛⲉⲕⲙⲛ̅ⲧⲙⲛ̅ⲧⲣⲉ. <span style=
  "color:#b00e23">(ⲕ̅ⲅ̅)</span> ⲕⲁⲓ ⲅⲁⲣ ⲁ ⲛ̅ⲁⲣⲭⲱⲛ ϩⲙⲟⲟⲥ ⲁⲩϣⲁϫⲉ ⲉⲣⲟⲓ. ⲡⲉⲕϩⲙ̅ϩⲁⲗ
  ⲇⲉ ⲛⲉϥϫⲓⲛϩⲣⲁϥ ⲡⲉϩ ⲛ̅ⲛⲉⲕⲇⲓⲕⲁⲓⲱⲙⲁ <span style="color:#b00e23">(ⲕ̅ⲇ̅)</span> ⲕⲁⲓ
  ⲅⲁⲣ ⲛⲉⲕⲙⲛ̅ⲧⲙⲛ̅ⲧⲣⲉ ⲛⲉ ⲛⲁⲙⲉⲗⲉⲧⲏ. ⲁⲩⲱ ⲛⲁϣⲟϫⲛⲉ ⲛⲉ ⲛⲉⲕⲇⲓⲕⲁⲓⲱⲙⲁ. <span style=
  "color:#000000">ⲇ̅</span> ⲇⲉⲗⲑ <span style="color:#b00e23">(ⲕ̅ⲉ̅)</span> ⲁ
  ⲧⲁⲯⲩⲭⲏ ⲧⲱϭⲉ ⲉⲡⲕⲁϩ. ⲙⲁⲧⲁⲛϩⲟⲓ ⲉⲧⲃⲉ ⲡⲉⲕϣⲁϫⲉ. <span style=
  "color:#b00e23">(ⲕ̅ⲋ̅)</span> ⲁⲓϫⲱ ⲛⲛⲁϩⲓⲟⲟⲩⲉ ⲁⲩⲱ ⲁⲕⲥⲱⲧⲙ ⲉⲣⲟⲓ. ⲙⲁⲧⲥⲁⲃⲟⲓ̈
  ⲉⲛⲉⲕⲇⲓⲕⲁⲓⲱⲙⲁ: <span style="color:#b00e23">(ⲕ̅ⲍ̅)</span> ⲁⲩⲱ ⲛⲅⲧⲁⲙⲟⲓ ⲉⲧⲉⲕϩⲓⲏ.
  ⲁⲩⲱ ϯⲛⲁϫⲓϩⲣⲁⲓ ϩⲛ̅ ⲛⲉⲕϣⲡⲏⲣⲉ <span style="color:#b00e23">(ⲕ̅ⲏ̅)</span> ⲁ ⲧⲁⲯⲩⲭⲏ
  ⲣ̅ ⲟⲩϣⲏ ⲛ̅ⲣⲟⲉⲓⲥ ⲉⲃⲟⲗ ϩⲙ̅ ⲡⲁⲙ̅ⲕⲁϩ ⲛ̅ϩⲏⲧ. ⲙⲁⲧⲁϫⲣⲟⲓ ϩⲛ̅ ⲛⲉⲕϣⲁϫⲉ. <span style=
  "color:#b00e23">(ⲕ̅ⲑ̅)</span> ⲥⲁϩⲉ ⲧⲉϩⲓⲏ ⲙ̅ⲡϫⲓⲛ̅ϭⲟⲛⲥ̅ ⲉⲃⲟⲗ ⲙ̅ⲙⲟⲓ. ⲁⲩⲱ
  ⲛⲅ̅ⲛⲁⲛⲁⲓ ϩⲙ̅ ⲡⲉⲕⲛⲟⲙⲟⲥ. <span style="color:#b00e23">(ⲗ̅)</span> ϫⲉ ⲁⲓⲟⲩⲉϣ
  ⲧⲉϩⲓⲏ ⲛ̅ⲧⲉⲕⲙⲉ ⲁⲓⲕⲱ ⲛ̅ⲛⲉⲕϩⲁⲡ ϩⲁ ⲉⲓⲁⲧⲧ̅ ⲁⲩⲱ ⲙ̅ⲡⲓ̈ⲣ̅ ⲡⲉⲩⲱⲃϣ̅. <span style=
  "color:#b00e23">(ⲗ̅ⲁ̅)</span> ⲁⲓⲧⲟϭⲧ̅ ⲉⲛⲉⲕⲙⲛ̅ⲧⲙⲛ̅ⲧⲣⲉ. ⲡϫⲟⲉⲓⲥ ⲙ̅ⲡⲣ̅ϯϣⲓⲡⲉ ⲛⲁⲓ
  <span style="color:#b00e23">(ⲗ̅ⲃ̅)</span> ⲁⲓⲡⲱⲧ ϩⲛ̅ ⲧⲉϩⲓⲏ ⲛ̅ⲛⲉⲕⲉⲛⲧⲟⲗⲏ
  ⲛ̅ⲧⲉⲣⲉⲕⲟⲩⲱϣⲥ̅ ⲉⲃⲟⲗ ⲙ̅ⲡⲁϩⲏⲧ. <span style="color:#000000">ⲉ̅</span> ⲏⲡ
  <span style="color:#b00e23">(ⲗ̅ⲅ̅)</span> ⲥⲙⲛ̅ ⲛⲟⲙⲟⲥ ⲛⲁⲓ ⲡϫⲟⲉⲓⲥ ϩⲓ ⲧⲉϩⲓⲏ
  ⲛ̅ⲛⲉⲕⲇⲓⲕⲁⲓⲱⲙⲁ. ⲧⲁϣⲓⲛⲉ ⲛ̅ⲥⲱⲟⲩ ⲛ̅ⲟⲩⲟⲉⲓϣ ⲛⲓⲙ. <span style=
  "color:#b00e23">(ⲗ̅ⲇ̅)</span> ⲙⲁⲧⲥⲁⲃⲟⲓ ⲧⲁⲙⲉϣⲧ̅ ⲡⲉⲕⲛⲟⲙⲟⲥ. ⲧⲁϩⲁⲣⲉϩ ⲉⲣⲟϥ ϩⲙ̅
  ⲡⲁϩⲏⲧ ⲧⲏⲣϥ̅. <span style="color:#b00e23">(ⲗ̅ⲉ̅)</span> ϫⲓⲙⲟⲉⲓⲧ ϩⲏⲧ ⲛ̅ⲧⲉϩⲓⲏ
  ⲛ̅ⲛⲉⲕⲉⲛⲧⲟⲗⲏ ϫⲉ ⲛ̅ⲧⲟⲥ ⲧⲉⲛⲧⲁⲓⲟⲩⲁϣⲥ̅. <span style="color:#b00e23">(ⲗ̅ⲋ̅)</span>
  ⲣⲉⲕⲧ̅ ⲡⲁϩⲏⲧ ⲉⲛⲉⲕⲙⲛ̅ⲧⲙⲛ̅ⲧⲣⲉ ⲁⲩⲱ ⲉⲡϫⲓⲛ̅ϭⲟⲛⲥ̅ ⲁⲛ <span style=
  "color:#b00e23">(ⲗ̅ⲍ̅)</span> ⲕⲧⲉ ⲛⲁⲃⲁⲗ ⲉⲃⲟⲗ ϫⲉ ⲛ̅ⲛⲉⲩⲛⲁⲩ ⲉⲡⲡⲉⲧϣⲟⲩⲉⲓⲧ.
  ⲙⲁⲧⲁⲛϩⲟⲓ ϩⲛ̅ ⲧⲉⲕϩⲓⲏ <span style="color:#b00e23">(ⲗ̅ⲏ̅)</span> ⲙⲁⲧⲁϩⲉ ⲡⲉⲕϣⲁϫⲉ
  ⲙ̅ⲡⲉⲕϩⲙ̅ϩⲁⲗ ⲉⲧϫⲓ ⲉϩⲟⲩⲛ ⲉⲧⲉⲕϩⲟⲧⲉ. <span style="color:#b00e23">(ⲗ̅ⲑ̅)</span> ϥⲓ
  ⲉⲃⲟⲗ ⲙ̅ⲙⲟⲓ ⲙ̅ⲡⲁⲛⲟϭⲛⲉϭ ⲉⲛⲧⲁⲓⲙⲉⲉⲩⲉ ⲉⲣⲟϥ ⲛⲉⲕϩⲁⲡ ⲅⲁⲣ ϩⲟⲗϭ̅. <span style=
  "color:#b00e23">(ⲙ̅)</span> ⲉⲓⲥ ϩⲏⲏⲧⲉ ⲁⲓⲟⲩⲉϣ ⲛⲉⲕⲉⲛⲧⲟⲗⲏ. <span style=
  "color:#000000">ⲋ̅</span> ⲟⲩⲁⲩ <span style="color:#b00e23">(ⲙ̅ⲁ̅)</span>
  ⲙⲁⲧⲁⲛϩⲟⲓ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ. ⲛ̅ⲧⲉ ⲡⲉⲕⲛⲁ ⲉⲓ ⲉϩⲣⲁⲓ ⲉϫⲱⲓ ⲡϫⲟⲉⲓⲥ. ⲡⲟⲩϫⲁⲓ ⲙⲛ̅
  ⲡⲉⲕϣⲁϫⲉ. <span style="color:#b00e23">(ⲙ̅ⲃ̅)</span> ⲧⲁⲟⲩⲉϣⲃ̅ ⲟⲩϣⲁϫⲉ
  ⲛ̅ⲛⲉⲧⲛⲟϭⲛⲉϭ ⲙ̅ⲙⲟⲓ. ϫⲉ ⲁⲓϩⲉⲗⲡⲓⲍⲉ ⲉⲛⲉⲕϣⲁϫⲉ <span style=
  "color:#b00e23">(ⲙ̅ⲅ̅)</span> ⲙ̅ⲡⲣ̅ϥⲓ ⲡϣⲁϫⲉ ⲛ̅ⲧⲙⲉ ⲉⲃⲟⲗ ϩⲛ̅ ⲣⲱⲓ ⲉⲡⲧⲏⲣϥ̅. ϫⲉ
  ⲁⲓⲛⲁϩⲧⲉ ⲉⲛⲉⲕϩⲁⲡ. <span style="color:#b00e23">(ⲙ̅ⲇ̅)</span> ⲁⲩⲱ ϯⲛⲁϩⲁⲣⲉϩ
  ⲉⲡⲉⲕⲛⲟⲙⲟⲥ ⲛ̅ⲟⲩⲟⲉⲓϣ ⲛⲓⲙ ϣⲁ ⲉⲛⲉϩ. ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ <span style=
  "color:#b00e23">(ⲙ̅ⲉ̅)</span> ⲛⲉⲓⲙⲟⲟϣⲉ ϩⲛ̅ ⲟⲩⲟⲩⲱϣⲥ̅ ⲉⲃⲟⲗ. ϫⲉ ⲁⲓϣⲓⲛⲉ ⲛ̅ⲥⲁ
  ⲛⲉⲕⲉⲛⲧⲟⲗⲏ. <span style="color:#b00e23">(ⲙ̅ⲋ̅)</span> ⲁⲩⲱ ⲛⲉⲓϣⲁϫⲉ ⲡⲉ ϩⲛ̅
  ⲛⲉⲕⲙⲛ̅ⲧⲙⲛ̅ⲧⲣⲉ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ⲉⲣⲣⲱⲟⲩ ⲉⲛϯϣⲓⲡⲉ ⲁⲛ. <span style=
  "color:#b00e23">(ⲙ̅ⲍ̅)</span> ⲁⲩⲱ ⲛⲉⲓⲙⲉⲗⲉⲧⲁ ⲡⲉ ϩⲛ̅ ⲛⲉⲕⲉⲛⲧⲟⲗⲏ ⲛⲁⲓ ⲉⲛⲉⲓⲙⲉ
  ⲙ̅ⲙⲟⲟⲩ ⲉⲙⲁⲧⲉ <span style="color:#b00e23">(ⲙ̅ⲏ̅)</span> ⲁⲓϥⲓ ⲛ̅ⲛⲁϭⲓϫ ⲉϩⲣⲁⲓ
  ⲉⲛⲉⲕⲉⲛⲧⲟⲗⲏ ⲉⲛⲧⲁⲓⲟⲩⲁϣⲟⲩ. ⲁⲩⲱ ⲛⲉⲓϫⲓ ⲛ̅ϩⲣⲁⲓ ⲡⲉ ϩⲛ̅ ⲛⲉⲕⲇⲓⲕⲁⲓⲱⲙⲁ. <span style=
  "color:#000000">ⲍ̅</span> ⲍⲁⲓ <span style="color:#b00e23">(ⲙ̅ⲑ̅)</span>
  ⲁⲣⲓⲡⲁⲙⲉⲉⲩⲉ ⲙ̅ⲡⲉⲕϣⲁϫⲉ ⲙ̅ⲡⲉⲕϩⲙ̅ϩⲁⲗ ⲉⲛⲧⲁⲓϩⲉⲗⲡⲓⲍⲉ ⲉⲣⲟϥ <span style=
  "color:#b00e23">(ⲛ̅)</span> ⲡⲁⲓ ⲡⲉⲛⲧⲁϥⲥⲉⲡⲥⲱⲡⲧ̅ ϩⲙ̅ ⲡⲁⲑⲃ̅ⲃⲓⲟ. ϫⲉ ⲁ ⲡⲉⲕϣⲁϫⲉ
  ⲧⲁⲛϩⲟⲓ <span style="color:#b00e23">(ⲛ̅ⲁ̅)</span> ⲛ̅ϫⲁⲥⲓϩⲏⲧ ⲁⲩⲡⲁⲣⲁⲛⲟⲙⲉⲓ ⲉⲙⲁⲧⲉ.
  ⲙ̅ⲡⲓⲣⲁⲕⲧ̅ ⲉⲃⲟⲗ ⲙ̅ⲡⲉⲕⲛⲟⲙⲟⲥ. <span style="color:#b00e23">(ⲛ̅ⲃ̅)</span>
  ⲁⲓⲣ̅ⲡⲙⲉⲉⲩⲉ ⲛ̅ⲛⲉⲕϩⲁⲡ ϫⲓⲛ ⲉⲛⲉϩ ⲡϫⲟⲉⲓⲥ ⲁⲩⲱ ⲁⲓⲥⲟⲗⲥⲗ̅. <span style=
  "color:#b00e23">(ⲛ̅ⲅ̅)</span> ⲁⲩⲙ̅ⲕⲁϩ ⲛ̅ϩⲏⲧ ⲁⲙⲁϩⲧⲉ ⲙ̅ⲙⲟⲓ ⲉⲧⲃⲉ ⲛ̅ⲣⲉϥⲣ̅ⲛⲟⲃⲉ
  ⲉⲧⲕⲱ ⲛ̅ⲥⲱⲟⲩ ⲙ̅ⲡⲉⲕⲛⲟⲙⲟⲥ. <span style="color:#b00e23">(ⲛ̅ⲇ̅)</span> ⲉⲣⲉ
  ⲛⲉⲕⲇⲓⲕⲁⲓⲱⲙⲁ ϣⲟⲟⲡ ⲛⲁⲓ ⲙ̅ⲯⲁⲗⲙⲟⲥ ϩⲙ̅ ⲡⲁⲙⲁ ⲛ̅ϭⲟⲓⲗⲉ. <span style=
  "color:#b00e23">(ⲛ̅ⲉ̅)</span> ⲁⲓⲣ̅ⲡⲙⲉⲉⲩⲉ ⲙ̅ⲡⲉⲕⲣⲁⲛ ⲛ̅ⲧⲉⲩϣⲏ ⲁⲓϩⲁⲣⲉϩ ⲉⲡⲉⲕⲛⲟⲙⲟⲥ.
  <span style="color:#b00e23">(ⲛ̅ⲋ̅)</span> ⲛ̅ⲧⲁ ⲡⲁⲓ ϣⲱⲡⲉ ⲛⲁⲓ ϫⲉ ⲁⲓϣⲓⲛⲉ ⲛ̅ⲥⲁ
  ⲛⲉⲕⲇⲓⲕⲁⲓⲱⲙⲁ. <span style="color:#000000">ⲏ̅</span> ⲏⲑ <span style=
  "color:#b00e23">(ⲛ̅ⲍ̅)</span> ⲛ̅ⲧⲕ̅ ⲧⲁⲙⲉⲣⲓⲥ ⲡϫⲟⲉⲓⲥ ⲁⲓϫⲟⲟⲥ ⲉϩⲁⲣⲉϩ ⲉⲡⲉⲕϣⲁϫⲉ
  <span style="color:#b00e23">(ⲛ̅ⲏ̅)</span> ⲁⲓⲥⲟⲡⲥ̅ ⲙ̅ⲡⲉⲕϩⲟ ϩⲙ̅ ⲡⲁϩⲏⲧ ⲧⲏⲣϥ̅.
  <span style="color:#b00e23">(ⲛ̅ⲑ̅)</span> ⲛⲁⲛⲁⲓ ⲕⲁⲧⲁ ⲡⲉⲕϣⲁϫⲉ ϫⲉ ⲁⲓⲙⲉⲉⲩⲉ
  ⲉⲛⲉⲕϩⲓⲟⲟⲩⲉ: ⲣⲉⲕⲧ̅ ⲛⲁⲟⲩⲉⲣⲏⲧⲉ ⲉⲛⲉⲕⲙⲛ̅ⲧⲙⲛ̅ⲧⲣⲉ. <span style=
  "color:#b00e23">(ⲝ̅)</span> ⲁⲓⲥⲃ̅ⲧⲱⲧⲧ̅ ⲙ̅ⲡⲓϣⲧⲟⲣⲧⲣ̅ ⲉϩⲁⲣⲉϩ ⲉⲛⲉⲕⲉⲛⲧⲟⲗⲏ
  <span style="color:#b00e23">(ⲝ̅ⲁ̅)</span> ⲙ̅ⲙⲣ̅ⲣⲉ ⲛ̅ⲛ̅ⲣⲉϥⲣ̅ⲛⲟⲃⲉ ⲁⲩϭⲗⲟⲙⲗⲙ̅
  ⲉⲣⲟⲓ. ⲙⲡⲓⲣ̅ⲡⲱⲃϣ ⲙ̅ⲡⲉⲕⲛⲟⲙⲟⲥ. <span style="color:#b00e23">(ⲝ̅ⲃ̅)</span>
  ⲛⲉϣⲁⲓⲧⲱⲟⲩⲛ ⲛ̅ⲧⲡⲁϣⲉ ⲛ̅ⲧⲉⲩϣⲏ ⲉⲟⲩⲱⲛϩ̅ ⲛ̅ⲛ̅ϣⲁϫⲉ ⲛ̅ⲧⲉⲕⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲝ̅ⲅ̅)</span> ϯⲏⲡⲉ ⲟⲩⲟⲛ ⲛⲓⲙ ⲉⲧⲣ̅ϩⲟⲧⲉ ϩⲏⲧⲕ̅. ⲁⲩⲱ ⲉⲧϩⲁⲣⲉϩ
  ⲉⲛⲉⲕⲉⲛⲧⲟⲗⲏ. <span style="color:#b00e23">(ⲝ̅ⲇ̅)</span> ⲡⲕⲁϩ ⲙⲉϩ ⲙ̅ⲡⲉⲕⲛⲁ
  ⲡϫⲟⲉⲓⲥ. ⲙⲁⲧⲥⲁⲃⲟⲓ ⲉⲛⲉⲕⲇⲓⲕⲁⲓⲱⲙⲁ <span style="color:#000000">ⲑ̅</span>. ⲧⲏⲑ
  <span style="color:#b00e23">(ⲝ̅ⲉ̅)</span> ⲡϫⲟⲉⲓⲥ ⲁⲕⲉⲓⲣⲉ ⲛ̅ⲟⲩⲙⲛ̅ⲧⲭⲣⲏⲥⲧⲟⲥ ⲙⲛ̅
  ⲡⲉⲕϩⲙ̅ϩⲁⲗ <span style="color:#b00e23">(ⲝ̅ⲋ̅)</span> ⲡϫⲟⲉⲓⲥ ⲕⲁⲧⲁ ⲡⲉⲕϣⲁϫⲉ
  ⲙⲁⲧⲥⲁⲃⲟⲓ ⲉⲩⲙⲛ̅ⲧⲭⲣⲏⲥⲧⲟⲥ ⲙⲛ̅ ⲟⲩⲥⲃⲱ ⲙⲛ̅ ⲟⲩⲥⲟⲟⲩⲛ. ϫⲉ ⲁⲓⲡⲓⲥⲧⲉⲩⲉ ⲉⲛⲉⲕⲉⲛⲧⲟⲗⲏ
  <span style="color:#b00e23">(ⲝ̅ⲍ̅)</span> ⲁⲓⲣ̅ⲛⲟⲃⲉ ⲉⲙⲡⲁⲧⲕ̅ ⲑⲃ̅ⲃⲓⲟⲉⲓ ⲉⲧⲃⲉ ⲡⲁⲓ
  ⲁⲓϩⲁⲣⲉϩ ⲉⲛⲉⲕϣⲁϫⲉ <span style="color:#b00e23">(ⲝ̅ⲏ̅)</span> ⲛ̅ⲧⲕ̅ ⲟⲩⲭⲣⲏⲥⲧⲟⲥ
  ⲙⲁⲧⲥⲁⲃⲟⲓ ⲉⲛⲉⲕⲇⲓⲕⲁⲓⲱⲙⲁ ϩⲛ̅ ⲟⲩⲙⲛ̅ⲧⲭⲣⲏⲥⲧⲟⲥ. <span style=
  "color:#b00e23">(ⲝ̅ⲑ̅)</span> ⲁ ⲡϫⲓⲛ̅ϭⲟⲛⲥ̅ ⲛ̅ⲛ̅ϫⲁⲥⲓϩⲏⲧ ⲁϣⲁⲓ ⲉϩⲣⲁⲓ ⲉϫⲱⲓ ⲁⲛⲟⲕ
  ⲇⲉ ϯⲛⲁϣⲓⲛⲉ ⲛ̅ⲥⲁ ⲛⲉⲕϩⲓⲟⲟⲩⲉ ϩⲙ̅ ⲡⲁϩⲏⲧ ⲧⲏⲣϥ̅. <span style=
  "color:#b00e23">(ⲟ̅)</span> ⲁ ⲡⲉⲩϩⲏⲧ ⲧⲱⲕ ⲛ̅ⲑⲉ ⲛ̅ⲟⲩⲉⲣⲱⲧⲉ. ⲁⲛⲟⲕ ⲇⲉ ⲁⲓⲙⲉⲗⲉⲧⲁ
  ⲙ̅ⲡⲉⲕⲛⲟⲙⲟⲥ. <span style="color:#b00e23">(ⲟ̅ⲁ̅)</span> ⲛⲁⲛⲟⲩⲥ ⲛⲁⲓ ϫⲉ
  ⲁⲕⲑⲃ̅ⲃⲓⲟⲉⲓ. ϫⲉ ⲉⲓⲉⲉⲓⲙⲉ ⲉⲛⲉⲕⲇⲓⲕⲁⲓⲱⲙⲁ. <span style=
  "color:#b00e23">(ⲟ̅ⲃ̅)</span> ⲛⲁⲛⲟⲩ ⲡⲛⲟⲙⲟⲥ ⲛⲁⲓ ⲛ̅ⲧⲉⲕⲧⲁⲡⲣⲟ ⲉϩⲟⲩⲉ ϩⲉⲛϣⲟ ⲛ̅ϩⲁⲧ
  ϩⲓ ⲛⲟⲩⲃ <span style="color:#000000">ⲓ̅</span>. ⲓⲱⲑ <span style=
  "color:#b00e23">(ⲟ̅ⲅ̅)</span> ⲛⲉⲕϭⲓϫ ⲛⲉⲛⲧⲁⲩⲡⲗⲁⲥⲥⲉ ⲙ̅ⲙⲟⲓ ⲁⲩⲧⲁⲙⲓⲟⲉⲓ. ⲙⲁⲧⲥⲁⲃⲟⲓ
  ⲧⲁⲉⲓⲙⲉ ⲉⲛⲉⲕⲉⲛⲧⲟⲗⲏ. <span style="color:#b00e23">(ⲟ̅ⲇ̅)</span> ⲛⲉⲧⲣ̅ϩⲟⲧⲉ ϩⲏⲧⲕ̅
  ⲛⲁⲛⲁⲩ ⲉⲣⲟⲓ ⲛ̅ⲥⲉⲉⲩⲫⲣⲁⲛⲉ. ϫⲉ ⲁⲓⲛⲁϩⲧⲉ ⲉⲛⲉⲕϣⲁϫⲉ. <span style=
  "color:#b00e23">(ⲟ̅ⲉ̅)</span> ⲁⲓⲉⲓⲙⲉ ⲡϫⲟⲉⲓⲥ ϫⲉ ⲟⲩⲇⲓⲕⲁⲓⲟⲥⲩⲛⲏ ⲛⲉ ⲛⲉⲕϩⲁⲡ ⲁⲩⲱ
  ⲛ̅ⲧⲁⲕⲑⲃ̅ⲃⲓⲟⲉⲓ ϩⲛ̅ ⲟⲩⲙⲉ. <span style="color:#b00e23">(ⲟ̅ⲋ̅)</span> ⲙⲁⲣⲉ ⲡⲉⲕⲛⲁ
  ϣⲱⲡⲉ ⲉⲥⲗ̅ⲥⲱⲗⲧ̅ ⲕⲁⲧⲁ ⲡⲉⲕϣⲁϫⲉ ⲙ̅ⲡⲉⲕϩⲙ̅ϩⲁⲗ. <span style=
  "color:#b00e23">(ⲟ̅ⲍ̅)</span> ⲙⲁⲣⲉ ⲛⲉⲕⲙⲛ̅ⲧϣⲁⲛϩⲧⲏϥ ⲧⲁϩⲟⲓ ⲧⲁⲱⲛϩ̅. ϫⲉ ⲡⲉⲕⲛⲟⲙⲟⲥ
  ⲡⲉ ⲧⲁⲙⲉⲗⲉⲧⲏ. <span style="color:#b00e23">(ⲟ̅ⲏ̅)</span> ⲙⲁⲣⲉ ⲛ̅ϫⲁⲥⲓϩⲏⲧ ϫⲓϣⲓⲡⲉ
  ϫⲉ ⲁⲩⲁⲛⲟⲙⲉⲓ ⲉⲣⲟⲓ ϩⲛ̅ ⲟⲩϫⲓⲛ̅ϭⲟⲛⲥ̅. ⲁⲛⲟⲕ ⲇⲉ ϯϫⲓϩⲣⲁⲓ ϩⲛ̅ ⲛⲉⲕⲉⲛⲧⲟⲗⲏ. <span style=
  "color:#b00e23">(ⲟ̅ⲑ̅)</span> ⲙⲁⲣⲉ ⲛⲉⲧⲣ̅ϩⲟⲧⲉ ϩⲏⲧⲕ̅ ⲕⲟⲧⲟⲩ ⲉⲣⲟⲓ. ⲙⲛ̅ ⲛⲉⲧⲥⲟⲟⲩⲛ
  ⲛ̅ⲛⲉⲕϣ̅ⲡⲏⲣⲉ. <span style="color:#b00e23">(ⲡ̅)</span> ⲙⲁⲣⲉ ⲡⲁϩⲏⲧ ⲟⲩⲟⲡ ϩⲛ̅
  ⲛⲉⲕⲇⲓⲕⲁⲓⲱⲙⲁ ϫⲉ ⲛ̅ⲛⲁϫⲓϣⲓⲡⲉ <span style="color:#812d2d">ⲓ̅ⲁ̅</span>. ⲭⲁⲫ
  <span style="color:#b00e23">(ⲡ̅ⲁ̅)</span> ⲁ ⲧⲁⲯⲩⲭⲏ ⲥⲱϣⲙ ⲛ̅ⲥⲁ ⲡⲉⲕⲟⲩϫⲁⲓ
  ⲁⲓⲕⲁϩⲧⲏⲓ ⲉⲡⲉⲕϣⲁϫⲉ. <span style="color:#b00e23">(ⲡ̅ⲃ̅)</span> ⲁ ⲛⲁⲃⲁⲗ ⲱϫⲛ̅
  ⲉⲩϭⲱϣⲧ̅ ⲛ̅ⲥⲁ ⲡⲉⲕϣⲁϫⲉ. ⲉⲕⲛⲁⲥⲉⲡⲥⲱⲡⲧ̅ ϩⲛ̅ ⲁϣ ⲛ̅ⲟⲩⲟⲉⲓϣ. <span style=
  "color:#b00e23">(ⲡ̅ⲅ̅)</span> ϫⲉ ⲁⲓⲣ̅ⲑⲉ ⲛ̅ⲟⲩⲁⲥⲕⲟⲥ ϩⲛ̅ ⲟⲩϫⲁϥ. ⲙ̅ⲡⲓⲣ̅ⲡⲱⲃϣ̅
  ⲛ̅ⲛⲉⲕⲇⲓⲕⲁⲓⲱⲙⲁ. <span style="color:#b00e23">(ⲡ̅ⲇ̅)</span> ⲟⲩⲏⲣ ⲛⲉ ⲛⲉϩⲟⲟⲩ
  ⲙ̅ⲡⲉⲕϩⲙ̅ϩⲁⲗ ⲉⲕⲛⲁⲉⲓⲣⲉ ⲙ̅ⲡⲁϩⲁⲡ ⲧⲛⲁⲩ ⲉⲃⲟⲗ ϩⲛ̅ ⲛⲉⲧⲡⲏⲧ ⲛ̅ⲥⲱⲓ. <span style=
  "color:#b00e23">(ⲡ̅ⲉ̅)</span> ⲁ ⲙ̅ⲡⲁⲣⲁⲛⲟⲙⲟⲥ ϫⲱ ⲉⲣⲟⲓ ⲛ̅ϩⲉⲛⲙ̅ⲕⲁϩ ⲛ̅ϩⲏⲧ ⲁⲗⲗⲁ
  ⲛ̅ⲧⲁⲓ ⲁⲛ ⲧⲉ ⲑⲉ ⲙ̅ⲡⲉⲕⲛⲟⲙⲟⲥ. <span style="color:#b00e23">(ⲡ̅ⲋ̅)</span> ϩⲉⲛⲙⲉ ⲛⲉ
  ⲛⲉⲕⲉⲛⲧⲟⲗⲏ ⲧⲏⲣⲟⲩ. ⲁⲩⲡⲱⲧ ⲛ̅ⲥⲱⲓ ϩⲛ̅ ⲟⲩϫⲓⲛ̅ϭⲟⲛⲥ̅ ⲃⲟⲏⲑⲉⲓ ⲉⲣⲟⲓ <span style=
  "color:#b00e23">(ⲡ̅ⲍ̅)</span> ⲡⲁⲣⲁ ⲟⲩⲕⲟⲩⲓ ⲁⲩϥⲟⲧⲧ̅ ⲉⲃⲟⲗ ϩⲙ̅ ⲡⲕⲁϩ ⲁⲛⲟⲕ ⲇⲉ
  ⲙ̅ⲡⲓⲕⲱ ⲛ̅ⲥⲱⲓ ⲛ̅ⲛⲉⲕⲉⲛⲧⲟⲗⲏ. <span style="color:#b00e23">(ⲡ̅ⲏ̅)</span> ⲙⲁⲧⲁⲛϩⲟⲓ
  ⲕⲁⲧⲁ ⲡⲉⲕⲛⲁ. ⲁⲩⲱ ϯⲛⲁϩⲁⲣⲉϩ ⲉⲙⲙⲛ̅ⲧⲙⲛ̅ⲧⲣⲉ ⲛ̅ⲧⲉⲕⲧⲁⲡⲣⲟ. <span style=
  "color:#000000">ⲓ̅ⲃ̅</span>. ⲗⲁⲃⲇ <span style="color:#b00e23">(ⲡ̅ⲑ̅)</span>
  ⲡϫⲟⲉⲓⲥ ⲡⲉⲕϣⲁϫⲉ ⲙⲏⲛ ⲉⲃⲟⲗ ϩⲛ̅ ⲧⲡⲉ ϣⲁ ⲟⲩϫⲱⲙ ⲙⲛ̅ <span style=
  "color:#b00e23">(ϥ̅)</span> ⲁⲩⲱ ⲧⲉⲕⲙⲉ ϣⲁ ⲉⲛⲉϩ ⲟⲩϫⲱⲙ. ⲁⲕⲥⲙⲛ̅ⲧⲉ ⲙ̅ⲡⲕⲁϩ ⲁⲩⲱ
  ⲥⲛ̅ⲧϥ̅ⲙⲏⲛ ⲉⲃⲟⲗ. <span style="color:#b00e23">(ϥ̅ⲁ̅)</span> ⲉⲣⲉ ⲡⲉϩⲟⲟⲩ ⲙⲏⲛ ⲉⲃⲟⲗ
  ϩⲙ̅ ⲡⲉⲕⲧⲱϣ. ϫⲉ ⲛⲉⲕϩⲙ̅ϩⲁⲗ ⲧⲏⲣⲟⲩ ⲛⲉ. <span style="color:#b00e23">(ϥ̅ⲃ̅)</span>
  ⲛ̅ⲥⲁⲃⲏⲗ ϫⲉ ⲡⲉⲕⲛⲟⲙⲟⲥ ϣⲟⲟⲡ ⲛⲁⲓ ⲙ̅ⲙⲉⲗⲉⲧⲏ. ⲛⲉⲓⲛⲁⲧⲁⲕⲟ ⲡⲉ ϩⲛ̅ ⲡⲁⲑⲃ̅ⲃⲓⲟ <span style=
  "color:#b00e23">(ϥ̅ⲅ̅)</span> ⲛ̅ϯⲛⲁⲣ̅ⲡⲱⲃϣ̅ ⲁⲛ ϣⲁ ⲉⲛⲉϩ ⲛ̅ⲛⲉⲕⲇⲓⲕⲁⲓⲱⲙⲁ. ϫⲉ
  ⲛ̅ⲧⲁⲕⲧⲁⲛϩⲟⲓ ⲡϫⲟⲉⲓⲥ ⲛ̅ϩⲏⲧⲟⲩ. <span style="color:#b00e23">(ϥ̅ⲇ̅)</span> ⲁⲛⲅ̅
  ⲡⲱⲕ ⲡϫⲟⲉⲓⲥ ⲙⲁⲧⲟⲩϫⲟⲓ. ϫⲉ ⲁⲓϣⲓⲛⲉ ⲛ̅ⲥⲁ ⲛⲉⲕⲇⲓⲕⲁⲓⲱⲙⲁ <span style=
  "color:#b00e23">(ϥ̅ⲉ̅)</span> ⲁ ⲛ̅ⲣⲉϥⲣ̅ⲛⲟⲃⲉ ϩⲩⲡⲟⲙⲉⲓⲛⲉ ⲉⲣⲟⲓ ⲉⲧⲁⲕⲟⲓ. ⲙ̅ⲡⲟⲩⲉⲓⲙⲉ
  ⲉⲛⲉⲕⲙⲛ̅ⲧⲙⲛ̅ⲧⲣⲉ. <span style="color:#b00e23">(ϥ̅ⲋ̅)</span> ⲁⲓⲛⲁⲩ ⲉⲡϫⲱⲕ ⲛ̅ϩⲁⲏ
  ⲛⲓⲙ. <span style="color:#000000">ⲓ̅ⲅ̅</span>. ⲙⲏⲙ <span style=
  "color:#b00e23">(ϥ̅ⲍ̅)</span> ⲧⲉⲕⲉⲛⲧⲟⲗⲏ ⲟⲩⲟϣⲥ̅ ⲉⲙⲁⲧⲉ. ⲛ̅ⲑⲉ ⲉⲛⲧⲁⲓⲙⲉⲣⲉ ⲡⲉⲕⲣⲁⲛ
  ⲡϫⲟⲉⲓⲥ ⲁⲥϣⲱⲡⲉ ⲛⲁⲓ ⲙ̅ⲙⲉⲗⲉⲧⲏ ⲙ̅ⲡⲉϩⲟⲟⲩ ⲧⲏⲣϥ̅ <span style=
  "color:#b00e23">(ϥ̅ⲏ̅)</span> ⲁⲕⲧⲥⲁⲃⲟⲓ ⲉⲛⲉⲕⲉⲛⲧⲟⲗⲏ ⲉϩⲟⲩⲛ ⲉⲛⲁϫⲁϫⲉ. ϫⲉ ⲥⲉϣⲟⲟⲡ
  ⲛⲁⲓ ϣⲁ ⲉⲛⲉϩ. <span style="color:#b00e23">(ϥ̅ⲑ̅)</span> ⲁⲕⲧⲥⲁⲃⲟⲓ ⲉϩⲟⲩⲉ
  ⲛⲉⲧⲧⲥⲁⲃⲟ ⲙ̅ⲙⲟⲓ ⲧⲏⲣⲟⲩ. ϫⲉ ⲛⲉⲕⲙⲛ̅ⲧⲙⲛ̅ⲧⲣⲉ ⲛⲉ ⲛⲁⲙⲉⲗⲉⲧⲏ. <span style=
  "color:#b00e23">(ⲣ̅)</span> ϫⲉ ⲁⲓϣⲓⲛⲉ ⲛ̅ⲥⲁ ⲛⲉⲕⲉⲛⲧⲟⲗⲏ. ⲁⲓⲥⲃⲟ ⲉϩⲟⲩⲉ ⲛ̅ϩⲗⲗⲟ. ϫⲉ
  ⲁⲓϣⲓⲛⲉ ⲛ̅ⲥⲁ ⲛⲉⲕⲙⲛ̅ⲧⲙⲛ̅ⲧⲣⲉ <span style="color:#b00e23">(ⲣ̅ⲁ̅)</span> ⲁⲓⲧⲱⲕⲙ̅
  ⲛ̅ⲛⲁⲟⲩⲉⲣⲏⲧⲉ ⲉⲃⲟⲗ. ϩⲛ̅ ϩⲓⲏ ⲛⲓⲙ ⲉⲑⲟⲟⲩ. ϫⲉ ⲉⲓⲉϩⲁⲣⲉϩ ⲉⲛⲉⲕϣⲁϫⲉ. <span style=
  "color:#b00e23">(ⲣ̅ⲃ̅)</span> ⲙ̅ⲡⲓⲣⲁⲕⲧ̅ ⲉⲃⲟⲗ ⲛ̅ⲛⲉⲕⲙⲛ̅ⲧⲙⲛ̅ⲧⲣⲉ. ϫⲉ ⲛ̅ⲧⲟⲕ ⲁⲕⲥⲙⲛ̅
  ⲛⲟⲙⲟⲥ ⲛⲁⲓ <span style="color:#b00e23">(ⲣ̅ⲅ̅)</span> ⲁ ⲛⲉⲕϣⲁϫⲉ ϩⲗⲟϭ ϩⲛ̅
  ⲧⲁϣⲟⲩⲱⲃⲉ ⲉϩⲟⲩⲉ ⲟⲩⲉⲃⲓⲱ ϩⲛ̅ ⲣⲱⲓ. <span style="color:#b00e23">(ⲣ̅ⲇ̅)</span>
  ⲁⲓⲛⲟⲓ ⲛ̅ⲛⲉⲕⲉⲛⲧⲟⲗⲏ. ⲉⲧⲃⲉ ⲡⲁⲓ ⲁⲓⲙⲉⲥⲧⲉ ϩⲓⲏ ⲛⲓⲙ ⲛ̅ϭⲓⲛ̅ϭⲟⲛⲥ̅. ϫⲉ ⲛ̅ⲧⲟⲕ ⲁⲕⲥⲙⲛ̅
  ⲛⲟⲙⲟⲥ ⲛⲁⲓ <span style="color:#000000">ⲓ̅ⲇ̅</span> ⲛⲟⲩⲛ <span style=
  "color:#b00e23">(ⲣ̅ⲉ̅)</span> ⲡϩⲏⲃⲥ̅ ⲛ̅ⲛⲁⲟⲩⲉⲣⲏⲧⲉ ⲡⲉ ⲡⲉⲕϣⲁϫⲉ. ⲁⲩⲱ ⲡⲟⲩⲟⲉⲓⲛ ⲡⲉ
  ⲛ̅ⲛⲁϩⲓⲟⲟⲩⲉ. <span style="color:#b00e23">(ⲣ̅ⲋ̅)</span> ⲁⲓⲱⲣⲕ̅ ⲁⲩⲱ ⲁⲓⲥⲙⲛ̅ⲧⲥ̅
  ⲉϩⲁⲣⲉϩ ⲉⲛ̅ϩⲁⲡ ⲛ̅ⲧⲉⲕⲇⲓⲕⲁⲓⲟⲥⲩⲛⲏ. <span style="color:#b00e23">(ⲣ̅ⲍ̅)</span>
  ⲁⲓⲑⲃ̅ⲃⲓⲟ ⲉⲙⲁⲧⲉ ⲡϫⲟⲉⲓⲥ ⲙⲁⲧⲁⲛϩⲟⲓ ⲕⲁⲧⲁ ⲡⲉⲕϣⲁϫⲉ. <span style=
  "color:#b00e23">(ⲣ̅ⲏ̅)</span> ⲡϫⲟⲉⲓⲥ ⲟⲩⲉϣ ⲛⲉⲧϩⲛ̅ ⲣⲱⲓ ⲁⲩⲱ ⲛⲅ̅ⲧⲥⲁⲃⲟⲓ ⲉⲛⲉⲕϩⲁⲡ.
  <span style="color:#b00e23">(ⲣ̅ⲑ̅)</span> ⲧⲁⲯⲩⲭⲏ ϩⲛ̅ ⲛⲁϭⲓϫ ⲛ̅ⲟⲩⲟⲉⲓϣ ⲛⲓⲙ ⲁⲩⲱ
  ⲙ̅ⲡⲓⲣ̅ⲡⲱⲃϣ̅ ⲙ̅ⲡⲉⲕⲛⲟⲙⲟⲥ. <span style="color:#b00e23">(ⲣ̅ⲓ̅)</span> ⲁ
  ⲛ̅ⲣⲉϥⲣ̅ⲛⲟⲃⲉ ⲕⲱ ⲉⲣⲟⲓ ⲛ̅ⲟⲩⲡⲁϣ. ⲁⲩⲱ ⲙ̅ⲡⲓⲣ̅ⲡⲱⲃϣ ⲛ̅ⲛⲉⲕⲉⲛⲧⲟⲗⲏ. <span style=
  "color:#b00e23">(ⲣ̅ⲓ̅ⲁ̅)</span> ⲁⲓⲕⲗⲏⲣⲟⲛⲟⲙⲉⲓ ⲛ̅ⲛⲉⲕⲙⲛ̅ⲧⲙⲛ̅ⲧⲣⲉ ϣⲁ ⲉⲛⲉϩ. ϫⲉ
  ⲛ̅ⲧⲉⲗⲏⲗ ⲛⲉ ⲙ̅ⲡⲁϩⲏⲧ. <span style="color:#b00e23">(ⲣ̅ⲓ̅ⲃ̅)</span> ⲁⲓⲣⲓⲕⲉ
  ⲙ̅ⲡⲁϩⲏⲧ ⲉⲣ̅ ⲛⲉⲕⲇⲓⲕⲁⲓⲱⲙⲁ. ⲉⲩⲧⲱⲱⲃⲉ ϣⲁ ⲉⲛⲉϩ <span style=
  "color:#000000">ⲓ̅ⲉ̅</span> ⲥⲁⲙⲭ <span style="color:#b00e23">(ⲣ̅ⲓ̅ⲅ̅)</span>
  ⲁⲓⲙⲉⲥⲧⲉ ⲙ̅ⲡⲁⲣⲁⲛⲟⲙⲟⲥ. ⲁⲓⲙⲉⲣⲉ ⲡⲉⲕⲛⲟⲙⲟⲥ. <span style=
  "color:#b00e23">(ⲣ̅ⲓ̅ⲇ̅)</span> ⲛ̅ⲧⲟⲕ ⲡⲉ ⲡⲁⲃⲟⲏⲑⲟⲥ ⲁⲩⲱ ⲡⲁⲣⲉϥϣⲟⲡⲧ̅ ⲉⲣⲟϥ.
  ⲁⲓⲛⲁϩⲧⲉ ⲉⲡⲉⲕϣⲁϫⲉ. <span style="color:#b00e23">(ⲣ̅ⲓ̅ⲉ̅)</span> ⲣⲉⲕⲧ̅ ⲧⲏⲩⲧⲛ̅
  ⲉⲃⲟⲗ ⲙ̅ⲙⲟⲓ ⲛⲉⲧⲣ̅ ⲡⲉⲑⲟⲟⲩ. ⲁⲩⲱ ϯⲛⲁⲙⲟⲩϣⲧ̅ ⲛ̅ⲛ̅ⲉⲛⲧⲟⲗⲏ ⲙ̅ⲡⲁⲛⲟⲩⲧⲉ. <span style=
  "color:#b00e23">(ⲣ̅ⲓ̅ⲋ̅)</span> ϣⲟⲡⲧ̅ ⲉⲣⲟⲕ ⲕⲁⲧⲁ ⲡⲉⲕϣⲁϫⲉ ⲧⲁⲱⲛϩ̅. ⲙ̅ⲡⲣ̅ϯϣⲓⲡⲉ
  ⲛⲁⲓ ⲉⲃⲟⲗ ϩⲙ̅ ⲡⲉϯϭⲱϣⲧ̅ ⲉⲃⲟⲗ ϩⲏⲧϥ̅. <span style="color:#b00e23">(ⲣ̅ⲓ̅ⲍ̅)</span>
  ⲃⲟⲏⲑⲉⲓ ⲉⲣⲟⲓ ⲧⲁⲟⲩϫⲁⲓ. ⲁⲩⲱ ⲧⲁⲙⲉⲗⲉⲧⲁ ⲛ̅ⲛⲉⲕⲇⲓⲕⲁⲓⲱⲙⲁ ⲛ̅ⲟⲩⲟⲉⲓϣ ⲛⲓⲙ. <span style=
  "color:#b00e23">(ⲣ̅ⲓ̅ⲏ̅)</span> ⲁⲕⲥⲉϣϥ̅ ⲟⲩⲟⲛ ⲛⲓⲙ ⲉⲧⲥⲁϩⲏⲩ ⲉⲃⲟⲗ ⲛ̅ⲛⲉⲕⲇⲓⲕⲁⲓⲱⲙⲁ.
  ϫⲉ ⲟⲩϫⲓⲛ̅ϭⲟⲛⲥ̅ ⲡⲉ ⲡⲉⲩⲙⲉⲉⲩⲉ <span style="color:#b00e23">(ⲣ̅ⲓ̅ⲑ̅)</span> ⲁⲓⲉⲡ
  ⲛ̅ⲣⲉϥⲣ̅ⲛⲟⲃⲉ ⲧⲏⲣⲟⲩ ⲙ̅ⲡⲕⲁϩ ϫⲉ ⲥⲉⲡⲁⲣⲁⲃⲁ ⲉⲧⲃⲉ ⲡⲁⲓ ⲁⲓⲙⲉⲣⲉ ⲛⲉⲕⲙⲛ̅ⲧⲙⲛ̅ⲧⲣⲉ ⲧⲏⲣⲟⲩ
  ⲛ̅ⲟⲩⲟⲉⲓϣ ⲛⲓⲙ. <span style="color:#b00e23">(ⲣ̅ⲕ̅)</span> ⲉϥⲧ̅ ⲛⲁⲥⲁⲣⲝ̅ ⲉⲃⲟⲗ ϩⲛ̅
  ⲧⲉⲕϩⲟⲧⲉ. ⲛ̅ⲧⲁⲓⲣ̅ϩⲟⲧⲉ ⲅⲁⲣ ϩⲏⲧⲟⲩ ⲛ̅ⲛⲉⲕϩⲁⲡ. <span style=
  "color:#000000">ⲓ̅ⲋ̅</span> ⲁⲓⲛ <span style="color:#b00e23">(ⲣ̅ⲕ̅ⲁ̅)</span>
  ⲁⲕⲉⲓⲣⲉ ⲛ̅ⲟⲩϩⲁⲡ ⲙⲛ̅ ⲟⲩⲇⲓⲕⲁⲓⲟⲥⲩⲛⲏ. ⲙ̅ⲡⲣ̅ⲧⲁⲁⲧ ⲛ̅ⲛⲉⲧϫⲓ ⲙ̅ⲙⲟⲓ ⲛ̅ϭⲟⲛⲥ̅.
  <span style="color:#b00e23">(ⲣ̅ⲕ̅ⲃ̅)</span> ϣⲉⲡ ⲡⲉⲕϩⲙ̅ϩⲁⲗ ⲉⲣⲟⲕ ⲉⲩⲁⲅⲁⲑⲟⲛ.
  ⲙ̅ⲡⲣ̅ⲧⲣⲉ ⲛ̅ϫⲁⲥⲓϩⲏⲧ ϩⲓⲗⲁ ⲉⲣⲟⲓ. <span style="color:#b00e23">(ⲣ̅ⲕ̅ⲅ̅)</span> ⲁ
  ⲛⲁⲃⲁⲗ ⲥⲱϣⲙ̅ ⲛ̅ⲥⲁ ⲡⲉⲕⲟⲩϫⲁⲓ ⲁⲩⲱ ⲛ̅ⲥⲁ ⲡϣⲁϫⲉ ⲛ̅ⲧⲉⲕⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲣ̅ⲕ̅ⲇ̅)</span> ⲁⲣⲓⲣⲉ ⲙⲛ̅ ⲡⲉⲕϩⲙ̅ϩⲁⲗ ⲕⲁⲧⲁ ⲡⲉⲕⲛⲁ. ⲁⲩⲱ ⲛⲅ̅ⲧⲥⲁⲃⲟⲓ
  ⲉⲛⲉⲕⲇⲓⲕⲁⲓⲱⲙⲁ. <span style="color:#b00e23">(ⲣ̅ⲕ̅ⲉ̅)</span> ⲁⲛⲅ̅ ⲡⲉⲕϩⲙ̅ϩⲁⲗ.
  ⲙⲁⲧⲥⲁⲃⲟⲓ ⲧⲁⲉⲓⲙⲉ ⲉⲛⲉⲕⲙⲛ̅ⲧⲙⲛ̅ⲧⲣⲉ. <span style="color:#b00e23">(ⲣ̅ⲕ̅ⲋ̅)</span>
  ⲡⲉⲟⲩⲟⲉⲓϣ ⲡⲉ ⲛ̅ⲣ̅ϩⲱⲃ ⲙ̅ⲡϫⲟⲉⲓⲥ. ⲙⲁⲧⲥⲁⲃⲟⲓ ⲉⲡⲉⲕⲛⲟⲙⲟⲥ. <span style=
  "color:#b00e23">(ⲣ̅ⲕ̅ⲍ̅)</span> ⲁⲩϫⲉⲣⲉ ⲡⲉⲕⲛⲟⲙⲟⲥ ⲉⲃⲟⲗ. ⲉⲧⲃⲉ ⲡⲁⲓ ⲁⲓⲙⲉⲣⲉ
  ⲛⲉⲕⲉⲛⲧⲟⲗⲏ ⲉϩⲟⲩⲉ ⲡⲛⲟⲩⲃ ⲙⲛ̅ ⲟⲩⲧⲟⲡⲁⲇⲓⲟⲛ. <span style=
  "color:#b00e23">(ⲣ̅ⲕ̅ⲏ̅)</span> ⲁⲩⲱ ⲡⲁⲓ ϫⲉ ⲛⲉⲓⲥⲟⲩⲧⲱⲛ ϩⲛ̅ ⲛⲉⲕⲉⲛⲧⲟⲗⲏ ⲧⲏⲣⲟⲩ.
  ⲁⲓⲙⲉⲥⲧⲉ ϩⲓⲏ ⲛⲓⲙ ⲛ̅ϫⲓⲛ̅ϭⲟⲛⲥ. <span style="color:#000000">ⲓ̅ⲍ̅</span>. ⲫⲏ
  <span style="color:#b00e23">(ⲣ̅ⲕ̅ⲑ̅)</span> ϩⲉⲛϣⲡⲏⲣⲉ ⲛⲉ ⲛⲉⲕⲙⲛ̅ⲧⲙⲛ̅ⲧⲣⲉ. ⲉⲧⲃⲉ
  ⲡⲁⲓ ⲁ ⲧⲁⲯⲩⲭⲏ ⲙⲟϣⲧⲟⲩ <span style="color:#b00e23">(ⲣ̅ⲗ̅)</span> ⲡⲟⲩⲱⲛϩ̅ ⲉⲃⲟⲗ
  ⲛ̅ⲛⲉⲕϣⲁϫⲉ ⲡⲉⲧⲣ̅ⲟⲩⲟⲉⲓⲛ ⲉⲣⲟⲓ. ⲡⲉⲕⲛⲟⲙⲟⲥ ⲡⲉⲧⲧⲥⲁⲃⲟ ⲛ̅ⲛⲓⲕⲟⲩⲓ. <span style=
  "color:#b00e23">(ⲣ̅ⲗ̅ⲁ̅)</span> ⲁⲓⲟⲩⲱⲛ ⲛ̅ⲣⲱⲓ ⲁⲓⲥⲉⲕ ⲡⲛⲛⲉⲩⲙⲁ ⲛⲁⲓ ⲁⲓⲉⲡⲓⲑⲩⲙⲉⲓ
  ⲉⲛⲉⲕⲉⲛⲧⲟⲗⲏ. <span style="color:#b00e23">(ⲣ̅ⲗ̅ⲃ̅)</span> ϭⲱϣⲧ̅ ⲉϩⲣⲁⲓ ⲉϫⲱⲓ
  ⲛⲅ̅ⲛⲁ ⲛⲁⲓ ⲕⲁⲧⲁ ⲡϩⲁⲡ ⲛ̅ⲛⲉⲧⲙⲉ ⲙ̅ⲡⲉⲕⲣⲁⲛ. <span style=
  "color:#b00e23">(ⲣ̅ⲗ̅ⲅ̅)</span> ⲥⲟⲩⲧⲛ̅ ⲛⲁⲧⲁϭⲥⲉ ⲕⲁⲧⲁ ⲡⲉⲕϣⲁϫⲉ. ⲁⲩⲱ ⲙ̅ⲡⲣ̅ⲧⲣⲉ
  ⲗⲁⲁⲩ ⲛ̅ⲁⲛⲟⲙⲓⲁ ⲣ̅ϫⲟⲉⲓⲥ ⲉϫⲱⲓ. <span style="color:#b00e23">(ⲣ̅ⲗ̅ⲇ̅)</span> ⲥⲟⲧⲧ̅
  ⲉⲗⲁ ⲛ̅ⲣⲱⲙⲉ ⲧⲁϩⲁⲣⲉϩ ⲉⲛⲉⲕⲉⲛⲧⲟⲗⲏ. <span style="color:#b00e23">(ⲣ̅ⲗ̅ⲉ̅)</span>
  ⲟⲩⲉⲛϩ̅ ⲡⲉⲕϩⲟ ⲉⲃⲟⲗ ⲉϫⲙ̅ ⲡⲉⲕϩⲙ̅ϩⲁⲗ. ⲁⲩⲱ ⲛⲅ̅ⲧⲥⲁⲃⲟⲓ ⲉⲛⲉⲕⲇⲓⲕⲁⲓⲱⲙⲁ. <span style=
  "color:#b00e23">(ⲣ̅ⲗ̅ⲋ̅)</span> ⲁ ⲛⲁⲃⲁⲗ ⲧⲁⲩⲟ ⲉϩⲣⲁⲓ ⲛ̅ϩⲉⲛⲟⲑⲉ ⲙ̅ⲙⲟⲟⲩ. ⲉⲃⲟⲗ ϫⲉ
  ⲙ̅ⲡⲟⲩϩⲁⲣⲉϩ ⲉⲡⲉⲕⲛⲟⲙⲟⲥ. <span style="color:#000000">ⲓ̅ⲏ̅</span>. ⲥⲁⲇⲏ
  <span style="color:#b00e23">(ⲣ̅ⲗ̅ⲍ̅)</span> ⲛ̅ⲧⲕ̅ ⲟⲩⲇⲓⲕⲁⲓⲟⲥ ⲡϫⲟⲉⲓⲥ ⲁⲩⲱ ⲡⲉⲕϩⲁⲡ
  ⲥⲟⲩⲧⲱⲛ <span style="color:#b00e23">(ⲣ̅ⲗ̅ⲏ̅)</span> ⲁⲕϩⲱⲛ ⲛ̅ⲛⲉⲕⲙⲛ̅ⲧⲙⲛ̅ⲧⲣⲉ
  ⲛ̅ⲇⲓⲕⲁⲓⲟⲥⲩⲛⲏ ⲁⲩⲱ ⲙ̅ⲙⲉ ⲉⲙⲁⲧⲉ. <span style="color:#b00e23">(ⲣ̅ⲗ̅ⲑ̅)</span> ⲁ
  ⲡⲕⲱϩ ⲙ̅ⲡⲉⲕⲏⲓ ⲃⲟⲗⲧ̅ ⲉⲃⲟⲗ ϫⲉ ⲁ ⲛⲁϫⲓϫⲉⲉⲩ ⲣ̅ⲡⲱⲃϣ̅ ⲛ̅ⲛⲉⲕⲉⲛⲧⲟⲗⲏ. <span style=
  "color:#b00e23">(ⲣ̅ⲙ̅)</span> ⲡⲉⲕϣⲁϫⲉ ⲗⲟⲃϣ̅ ⲉⲙⲁⲧⲉ ⲁⲩⲱ ⲡⲉⲕϩⲙ̅ϩⲁⲗ ϩⲁⲣⲉϩ ⲉⲣⲟϥ.
  <span style="color:#b00e23">(ⲣ̅ⲙ̅ⲁ̅)</span> ⲁⲛⲅ̅ ⲟⲩⲕⲟⲩⲓ ⲁⲛⲟⲕ ⲉⲓⲣ̅ ⲡⲕⲉⲥⲟϣⲟ
  ⲙ̅ⲡⲓⲣ̅ⲡⲱⲃϣ̅ ⲛ̅ⲛⲉⲕⲇⲓⲕⲁⲓⲱⲙⲁ <span style="color:#b00e23">(ⲣ̅ⲙ̅ⲃ̅)</span>
  ⲧⲉⲕⲇⲓⲕⲁⲓⲟⲥⲩⲛⲏ ⲟⲩⲇⲓⲕⲁⲓⲟⲥⲩⲛⲏ ϣⲁ ⲉⲛⲉϩ ⲧⲉ. ⲁⲩⲱ ⲟⲩⲙⲉ ⲡⲉ ⲡⲉⲕⲛⲟⲙⲟⲥ. <span style=
  "color:#b00e23">(ⲣ̅ⲙ̅ⲅ̅)</span> ⲁⲩⲑⲗⲓⲯⲓⲥ ⲙⲛ̅ ⲟⲩⲁⲛⲁⲅⲕⲏ ϩⲉ ⲉⲣⲟⲓ ϯⲛⲁⲙⲉⲗⲉⲧⲁ
  ⲛ̅ⲛⲉⲕⲉⲛⲧⲟⲗⲏ. <span style="color:#b00e23">(ⲣ̅ⲙ̅ⲇ̅)</span> ⲟⲩⲇⲓⲕⲁⲓⲟⲥⲩⲛⲏ ⲧⲉ
  ⲛⲉⲕⲙⲛ̅ⲧⲙⲛ̅ⲧⲣⲉ ϣⲁ ⲉⲛⲉϩ. ⲙⲁⲧⲥⲁⲃⲟⲓ ⲧⲁⲱⲛϩ̅. <span style=
  "color:#000000">ⲓ̅ⲑ̅</span>. ⲕⲱⲫ <span style="color:#b00e23">(ⲣ̅ⲙ̅ⲉ̅)</span>
  ⲁⲓϫⲓϣⲕⲁⲕ ⲉⲃⲟⲗ ϩⲙ̅ ⲡⲁϩⲏⲧ ⲧⲏⲣϥ̅. ⲥⲱⲧⲙ̅ ⲉⲣⲟⲓ ⲛ̅ⲧⲟⲕ ⲡϫⲟⲉⲓⲥ. ϯⲛⲁϣⲓⲛⲉ ⲛ̅ⲥⲁ
  ⲛⲉⲕⲇⲓⲕⲁⲓⲱⲙⲁ. <span style="color:#b00e23">(ⲣ̅ⲙ̅ⲋ̅)</span> ⲁⲓϫⲓϣⲕⲁⲕ ⲉⲃⲟⲗ ϫⲉ
  ⲙⲁⲧⲟⲩϫⲟⲓ ⲧⲁϩⲁⲣⲉϩ ⲉⲛⲉⲕⲙⲛ̅ⲧⲙⲛ̅ⲧⲣⲉ. <span style="color:#b00e23">(ⲣ̅ⲙ̅ⲍ̅)</span>
  ⲁⲓⲣ̅ϣⲟⲣⲡ ϩⲙ̅ ⲡⲟⲩⲟⲉⲓϣ ⲁⲓϫⲓϣⲕⲁⲕ ⲉⲃⲟⲗ. ϫⲉ ⲁⲓⲕⲁϩⲧⲏⲓ ⲉⲛⲉⲕϣⲁϫⲉ <span style=
  "color:#b00e23">(ⲣ̅ⲙ̅ⲏ̅)</span> ⲁ ⲛⲁⲃⲁⲗ ϣⲟⲣⲡⲟⲩ ⲉϩⲧⲟⲟⲩⲉ ⲉⲙⲉⲗⲉⲧⲁ ⲛ̅ⲛⲉⲕϣⲁϫⲉ.
  <span style="color:#b00e23">(ⲣ̅ⲙ̅ⲑ̅)</span> ⲥⲱⲧⲙ̅ ⲉⲡⲁϩⲣⲟⲟⲩ ⲡϫⲟⲉⲓⲥ ⲕⲁⲧⲁ ⲡⲉⲕⲛⲁ.
  ⲙⲁⲧⲁⲛϩⲟⲓ ⲕⲁⲧⲁ ⲡⲉⲕϩⲁⲡ. <span style="color:#b00e23">(ⲣ̅ⲛ̅)</span> ⲁⲩϩⲱⲛ ⲉⲣⲟⲓ
  ⲛ̅ϭⲓ ⲛⲉⲧⲡⲏⲧ ⲛ̅ⲥⲱⲓ ϩⲛ̅ ⲟⲩⲁⲛⲟⲙⲓⲁ. ⲁⲩⲟⲩⲉ ⲇⲉ ⲉⲃⲟⲗ ⲙ̅ⲡⲉⲕⲛⲟⲙⲟⲥ. <span style=
  "color:#b00e23">(ⲣ̅ⲛ̅ⲁ̅)</span> ⲕϩⲏⲛ ⲉϩⲟⲩⲛ ⲡϫⲟⲉⲓⲥ ⲁⲩⲱ ϩⲉⲛⲙⲉ ⲛⲉ ⲛⲉⲕⲉⲛⲧⲟⲗⲏ.
  <span style="color:#b00e23">(ⲣ̅ⲛ̅ⲃ̅)</span> ϫⲓⲛ ⲛ̅ϣⲟⲣⲡ̅ ⲁⲓⲉⲓⲙⲉ ⲉⲃⲟⲗ ϩⲛ̅
  ⲛⲉⲕⲙⲛ̅ⲧⲙⲛ̅ⲧⲣⲉ ϫⲉ ⲁⲕⲥⲙⲛ̅ⲥⲛ̅ⲧⲉ ⲙ̅ⲙⲟⲟⲩ ϣⲁ ⲉⲛⲉϩ. <span style=
  "color:#000000">ⲕ̅</span>. ⲣⲏⲥ <span style="color:#b00e23">(ⲣ̅ⲛ̅ⲅ̅)</span>
  ⲁⲛⲁⲩ ⲉⲡⲁⲑⲃ̅ⲃⲓⲟ ⲛⲅ̅ⲛⲁϩⲙⲉⲧ ϫⲉ ⲙ̅ⲡⲓⲣ̅ⲡⲱⲃϣ̅ ⲙ̅ⲡⲉⲕⲛⲟⲙⲟⲥ <span style=
  "color:#b00e23">(ⲣ̅ⲛ̅ⲇ̅)</span> ⲕⲣⲓⲛⲉ ⲙ̅ⲡⲁϩⲁⲡ ⲁⲩⲱ ⲛⲅ̅ⲥⲱⲧⲉ ⲙ̅ⲙⲟⲓ. ⲙⲁⲧⲁⲛϩⲟⲓ
  ⲕⲁⲧⲁ ⲡⲉⲕϣⲁϫⲉ. <span style="color:#b00e23">(ⲣ̅ⲛ̅ⲉ̅)</span> ⲡⲟⲩϫⲁⲓ ⲟⲩⲏⲩ
  ⲛ̅ⲛ̅ⲣⲉϥⲣ̅ⲛⲟⲃⲉ. ϫⲉ ⲙ̅ⲡⲟⲩϣⲓⲛⲉ ⲛ̅ⲥⲁ ⲛⲉⲕⲇⲓⲕⲁⲓⲱⲙⲁ. <span style=
  "color:#b00e23">(ⲣ̅ⲛ̅ⲋ̅)</span> ⲛⲁϣⲉ ⲛⲉⲕⲙⲛ̅ⲧϣⲁⲛϩⲧⲏϥ ⲉⲙⲁⲧⲉ ⲡϫⲟⲉⲓⲥ. ⲙⲁⲧⲁⲛϩⲟⲓ
  ⲕⲁⲧⲁ ⲡⲉⲕϣⲁϫⲉ. <span style="color:#b00e23">(ⲣ̅ⲛ̅ⲍ̅)</span> ⲛⲁϣⲉ ⲛⲉⲧⲡⲏⲧ ⲛ̅ⲥⲱⲓ
  ⲉⲧⲑⲗⲓⲃⲉ ⲙ̅ⲙⲟⲓ. ⲙ̅ⲡⲓⲣⲁⲕⲧ̅ ⲉⲃⲟⲗ ⲛ̅ⲛⲉⲕⲙⲛ̅ⲧⲙⲛ̅ⲧⲣⲉ. <span style=
  "color:#b00e23">(ⲣ̅ⲛ̅ⲏ̅)</span> ⲁⲓⲛⲁⲩ ⲉⲛ̅ⲁⲑⲏⲧ ⲁⲓⲃⲱⲗ ⲉⲃⲟⲗ. ϫⲉ ⲙ̅ⲡⲟⲩϩⲁⲣⲉϩ
  ⲉⲛⲉⲕϣⲁϫⲉ <span style="color:#b00e23">(ⲣ̅ⲛ̅ⲑ̅)</span> ⲁⲩⲱ ϫⲉ ⲁⲓⲙⲉⲣⲉ ⲛⲉⲕⲉⲛⲧⲟⲗⲏ.
  ⲙⲁⲧⲁⲛϩⲟⲓ ⲡϫⲟⲉⲓⲥ ϩⲙ̅ ⲡⲉⲕⲛⲁ. <span style="color:#b00e23">(ⲣ̅ⲝ̅)</span>
  ⲧⲉϩⲟⲩⲉⲓⲧⲉ ⲛ̅ⲛⲉⲕϣⲁϫⲉ ⲧⲉ ⲧⲙⲉ. ⲛ̅ϩⲁⲡ ⲧⲏⲣⲟⲩ ⲛ̅ⲧⲉⲕⲇⲓⲕⲁⲓⲟⲥⲩⲛⲏ ϣⲟⲟⲡ ϣⲁ ⲉⲛⲉϩ.
  <span style="color:#000000">ⲕ̅ⲁ̅</span>. ⲥⲉⲛ <span style=
  "color:#b00e23">(ⲣ̅ⲝ̅ⲁ̅)</span> ⲁ ⲛ̅ⲁⲣⲭⲱⲛ ⲡⲱⲧ ⲛ̅ⲥⲱⲓ ⲉⲡϫⲓⲛϫϩⲏ. ⲁⲩⲱ ⲁ ⲡⲁϩⲏⲧ
  ϭⲃ̅ⲃⲉ ϩⲏⲧⲟⲩ ⲛ̅ⲛⲉⲕϣⲁϫⲉ. <span style="color:#b00e23">(ⲣ̅ⲝ̅ⲃ̅)</span> ϯⲛⲁⲧⲉⲗⲏⲗ
  ⲉϫⲙ̅ ⲡⲉⲕϣⲁϫⲉ ⲛ̅ⲑⲉ ⲙ̅ⲡⲉⲛⲧⲁϥϭⲛ̅ ϩⲁϩ ⲛ̅ϣⲱⲗ. <span style=
  "color:#b00e23">(ⲣ̅ⲝ̅ⲅ̅)</span> ⲁⲓⲙⲉⲥⲧⲉ ⲡϫⲓⲛ̅ϭⲟⲛⲥ̅ ⲁⲩⲱ ⲁⲓϥⲟⲧϥ̅. ⲡⲉⲕⲛⲟⲙⲟⲥ ⲇⲉ
  ⲁⲓⲙⲉⲣⲓⲧϥ̅. <span style="color:#b00e23">(ⲣ̅ⲝ̅ⲇ̅)</span> ⲁⲓⲥⲙⲟⲩ ⲉⲣⲟⲕ ⲛ̅ⲥⲁϣϥ̅
  ⲛ̅ⲥⲟⲡ ⲙ̅ⲡⲉϩⲟⲟⲩ ⲉϫⲛ̅ ⲛ̅ϩⲁⲡ ⲛ̅ⲧⲉⲕⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲣ̅ⲝ̅ⲉ̅)</span> ⲟⲩⲛ̅ ⲟⲩⲛⲟϭ ⲛ̅ⲉⲓⲣⲏⲛⲏ ⲛ̅ⲛⲉⲧⲙⲉ ⲙ̅ⲡⲉⲕⲣⲁⲛ. ⲁⲩⲱ
  ⲙⲛ̅ⲧⲟⲩ ⲥⲕⲁⲛⲇⲁⲗⲟⲛ. <span style="color:#b00e23">(ⲣ̅ⲝ̅ⲋ̅)</span> ⲛⲉⲓϭⲱϣⲧ ⲉⲃⲟⲗ
  ϩⲏⲧϥ ⲙⲡⲉⲕⲟⲩϫⲁⲓ ⲡϫⲟⲉⲓⲥ ⲁⲩⲱ ⲁⲓ̈ⲉⲓⲣⲉ ⲛⲛⲉⲕⲉⲛ̅ⲧⲟⲗⲏ. <span style=
  "color:#b00e23">(ⲣ̅ⲝ̅ⲍ̅)</span> ⲁ ⲧⲁⲯⲩⲭⲏ ϩⲁⲣⲉϩ ⲉⲛⲉⲕⲙⲛ̅ⲧⲙⲛ̅ⲧⲣⲉ. ⲁⲩⲱ ⲁⲓⲙⲉⲣⲓⲧⲟⲩ
  ⲉⲙⲁⲧⲉ. <span style="color:#b00e23">(ⲣ̅ⲝ̅ⲏ̅)</span> ⲁⲓϩⲁⲣⲉϩ ⲉⲛⲉⲕⲉⲛⲧⲟⲗⲏ ⲙⲛ̅
  ⲛⲉⲕϩⲁⲡ. ϫⲉ ⲛⲁϩⲓⲟⲟⲩⲉ ⲧⲏⲣⲟⲩ ⲙ̅ⲡⲉⲕⲙ̅ⲧⲟ ⲉⲃⲟⲗ ⲡϫⲟⲉⲓⲥ. <span style=
  "color:#000000">ⲕ̅ⲃ̅</span>. ⲑⲁⲩ <span style="color:#b00e23">(ⲣ̅ⲝ̅ⲑ̅)</span>
  ⲙⲁⲣⲉ ⲡⲁⲥⲟⲡⲥ̅ ϩⲱⲛ ⲉϩⲟⲩⲛ ⲉⲣⲟⲕ ⲡϫⲟⲉⲓⲥ. ⲡϫⲟⲉⲓⲥ ⲙⲁⲧⲥⲁⲃⲟⲓ ⲕⲁⲧⲁ ⲡⲉⲕϣⲁϫⲉ.
  <span style="color:#b00e23">(ⲣ̅ⲟ̅)</span> ⲙⲁⲣⲉ ⲡⲁⲧⲁⲉⲓⲟ ⲉⲓ ⲉϩⲟⲩⲛ ⲙ̅ⲡⲉⲕⲙ̅ⲧⲟ
  ⲉⲃⲟⲗ. ⲙⲁⲧⲟⲩϫⲟⲓ ⲕⲁⲧⲁ ⲡⲉⲕϣⲁϫⲉ. <span style="color:#b00e23">(ⲣ̅ⲟ̅ⲁ̅)</span>
  ⲛⲁⲥⲡⲟⲧⲟⲩ ⲛⲁϫⲱ ⲛ̅ⲟⲩⲥⲙⲟⲩ ⲉⲕϣⲁⲛⲧⲥⲁⲃⲟⲓ ⲉⲛⲉⲕⲇⲓⲕⲁⲓⲱⲙⲁ. <span style=
  "color:#b00e23">(ⲣ̅ⲟ̅ⲃ̅)</span> ⲡⲁⲗⲁⲥ ⲛⲁⲧⲁⲩⲟ ⲛ̅ⲛⲉⲕϣⲁϫⲉ. ϫⲉ ⲧⲇⲓⲕⲁⲓⲟⲥⲩⲛⲏ ⲛⲉ
  ⲛⲉⲕⲉⲛⲧⲟⲗⲏ ⲧⲏⲣⲟⲩ. <span style="color:#b00e23">(ⲣ̅ⲟ̅ⲅ̅)</span> ⲙⲁⲣⲉ ⲧⲉⲕϭⲓϫ ϣⲱⲡⲉ
  ⲉⲡⲧⲟⲩϫⲟⲓ. ϫⲉ ⲁⲓⲟⲩⲉϣ ⲛⲉⲕⲉⲛⲧⲟⲗⲏ. <span style="color:#b00e23">(ⲣ̅ⲟ̅ⲇ̅)</span>
  ⲁⲓⲙⲉⲣⲉ ⲡⲉⲕⲟⲩϫⲁⲓ ⲡϫⲟⲉⲓⲥ. ⲁⲩⲱ ⲡⲉⲕⲛⲟⲙⲟⲥ ⲡⲉⲧⲁⲙⲉⲗⲉⲧⲏ <span style=
  "color:#b00e23">(ⲣ̅ⲟ̅ⲉ̅)</span> ⲧⲁⲯⲩⲭⲏ ⲛⲁⲱⲛϩ̅ ⲛⲥ̅ⲥⲙⲟⲩ ⲉⲣⲟⲕ. ⲁⲩⲱ ⲛⲉⲕϩⲁⲡ
  ⲛⲁⲃⲟⲏⲑⲉⲓ ⲉⲣⲟⲓ. <span style="color:#b00e23">(ⲣ̅ⲟ̅ⲋ̅)</span> ⲁⲓⲥⲱⲣⲙ̅ ⲛ̅ⲑⲉ
  ⲛ̅ⲟⲩⲉⲥⲟⲟⲩ ⲉϥⲥⲟⲣⲙ̅. ϣⲓⲛⲉ ⲛ̅ⲥⲁ ⲡⲉⲕϩⲙ̅ϩⲁⲗ ⲁⲩⲱ ⲛⲅ̅ⲥⲱⲧⲙ̅ ⲉⲣⲟⲓ. ϫⲉ ⲙ̅ⲡⲓⲣ̅ⲡⲱⲃϣ
  ⲛ̅ⲛⲉⲕⲉⲛⲧⲟⲗⲏ:
  <h3 id="psalms119">119</h3>ⲣ̅ⲓ̅ⲑ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲡϫⲟⲉⲓⲥ ⲛ̅ⲧⲉⲣⲓϩⲱϣ ⲁⲩⲱ ⲁⲕⲥⲱⲧⲙ̅
  ⲉⲣⲟⲓ <span style="color:#b00e23">(ⲃ̅)</span> ⲡϫⲟⲉⲓⲥ ⲙⲁⲧⲟⲩϫⲉ ⲧⲁⲯⲩⲭⲏ ⲉⲃⲟⲗ ϩⲛ̅
  ϩⲉⲛⲥⲟⲧⲟⲩ ⲛ̅ϫⲓⲛ̅ϭⲟⲛⲥ̅. ⲁⲩⲱ ⲉⲃⲟⲗ ϩⲛ̅ ⲟⲩⲗⲁⲥ ⲛ̅ⲕⲣⲟϥ. <span style=
  "color:#b00e23">(ⲅ̅)</span> ⲉⲩⲛⲁϯⲟⲩ ⲛⲁⲕ ⲏ ⲛ̅ⲥⲉⲟⲩⲉϩ ⲟⲩ ⲉⲣⲟⲕ ⲛ̅ⲛⲁϩⲣⲙ̅ ⲡⲗⲁⲥ
  ⲛ̅ⲕⲣⲟϥ. <span style="color:#b00e23">(ⲇ̅)</span> ⲛ̅ⲥⲟⲧⲉ ⲙ̅ⲡϫⲱⲱⲣⲉ ⲧⲏⲙ ⲙⲛ̅
  ⲛ̅ⲁⲛⲑⲣⲁⲝ ⲛ̅ⲧⲉ ⲡϫⲁⲓⲉ. <span style="color:#b00e23">(ⲉ̅)</span> ⲟⲩⲟⲓ ⲛⲁⲓ ϫⲉ ⲁ
  ⲡⲁⲙⲁⲛ̅ϣⲱⲡⲉ ⲟⲩⲉ. ⲁⲓⲟⲩⲱϩ ϩⲛ̅ ⲙ̅ⲙⲁⲛ̅ϣⲱⲡⲉ ⲛ̅ⲕⲏⲇⲁⲣ. <span style=
  "color:#b00e23">(ⲋ̅)</span> ⲁ ⲧⲁⲯⲩⲭⲏ ⲣ̅ ⲣⲙ̅ⲛ̅ϭⲟⲓⲗⲉ ⲉⲙⲁⲧⲉ <span style=
  "color:#b00e23">(ⲍ̅)</span> ⲛⲉⲓⲟ ⲛ̅ⲉⲓⲣⲏⲛⲏⲕⲟⲥ ⲙⲛ̅ ⲛⲉⲧⲙⲟⲥⲧⲉ ⲛ̅ϯⲣⲏⲛⲏ. ⲉⲓϣⲁⲛϣⲁϫⲉ
  ⲛⲙ̅ⲙⲁⲩ ϣⲁⲩϯ ⲟⲩⲃⲏⲓ ⲉⲡϫⲓⲛϫⲏ:
  <h3 id="psalms120">120</h3>ⲣ̅ⲕ̅. ⲧⲱⲇⲏ ⲛ̅ⲛ̅ⲧⲱⲧⲣ̅ <span style=
  "color:#b00e23">(ⲁ̅)</span> ⲁⲓϥⲓ ⲛ̅ⲛⲁⲃⲁⲗ ⲉϩⲣⲁⲓ ⲉϫⲛ̅ ⲛ̅ⲧⲟⲟⲩ. ϫⲉ ⲉⲣⲉ ⲧⲁⲃⲟⲏⲑⲉⲓⲁ
  ⲛⲏⲩ ⲛⲁⲓⲧⲱⲛ. <span style="color:#b00e23">(ⲃ̅)</span> ⲉⲣⲉ ⲧⲁⲃⲟⲏⲑⲉⲓⲁ ϣⲟⲟⲡ ⲉⲃⲟⲗ
  ϩⲓⲧⲙ̅ ⲡϫⲟⲉⲓⲥ. ⲡⲉⲛⲧⲁϥⲧⲁⲙⲓⲉ ⲧⲡⲉ ⲙⲛ̅ ⲡⲕⲁϩ. <span style=
  "color:#b00e23">(ⲅ̅)</span> ⲙ̅ⲡⲣ̅ϯ ⲛ̅ⲧⲁⲟⲩⲉⲣⲏⲧⲉ ⲉⲩⲕⲓⲙ. ⲟⲩⲧⲉ ⲙ̅ⲡⲣ̅ⲧⲣⲉ ⲡⲉⲧϩⲁⲣⲉϩ
  ⲉⲣⲟⲓ ϫⲓ ⲣⲉⲕⲣⲓⲕⲉ. <span style="color:#b00e23">(ⲇ̅)</span> ⲉⲓⲥ ϩⲏⲏⲧⲉ ⲛ̅ⲛⲉϥϫⲓ
  ⲣⲉⲕⲣⲓⲕⲉ ⲟⲩⲇⲉ ⲛ̅ⲛⲉϥⲱⲃϣ̅ ⲛ̅ϭⲓ ⲡⲉⲧⲣⲟⲉⲓⲥ ⲉⲡⲓⲏ̅ⲗ̅. <span style=
  "color:#b00e23">(ⲉ̅)</span> ⲡϫⲟⲉⲓⲥ ⲡⲉⲧⲛⲁϩⲁⲣⲉϩ ⲉⲣⲟⲕ. ⲡϫⲟⲉⲓⲥ ⲡⲉ ⲑⲁⲓⲃⲉⲥ ⲉϫⲛ̅
  ⲧⲉⲕϭⲓϫ ⲛ̅ⲟⲩⲛⲁⲙ. <span style="color:#b00e23">(ⲋ̅)</span> ⲙ̅ⲡⲣⲏ ⲛⲁϣⲟⲃϩ̅ⲕ ⲁⲛ
  ⲙ̅ⲡⲉϩⲟⲟⲩ ⲁⲩⲱ ⲡⲟⲟϩ ⲛ̅ⲧⲉⲩϣⲏ. <span style="color:#b00e23">(ⲍ̅)</span> ⲡϫⲟⲉⲓⲥ
  ⲛⲁϩⲁⲣⲉϩ ⲉⲣⲟⲕ ⲉⲡⲉⲑⲟⲟⲩ ⲛⲓⲙ. ϥⲛⲁϩⲁⲣⲉϩ ⲉⲧⲉⲕⲯⲩⲭⲏ. <span style=
  "color:#b00e23">(ⲏ̅)</span> ϥⲛⲁϩⲁⲣⲉϩ ⲉⲧⲉⲕϭⲓⲛⲉⲓ ⲉϩⲟⲩⲛ ⲙⲛ̅ ⲧⲉⲕϭⲓⲛⲉⲓ ⲉⲃⲟⲗ ϣⲁ
  ⲉⲛⲉϩ ⲛ̅ⲉⲛⲉϩ:
  <h3 id="psalms121">121</h3>ⲣ̅ⲕ̅ⲁ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲁⲓⲉⲩⲫⲣⲁⲛⲉ ⲉϫⲛ̅ ⲛⲉⲛⲧⲁⲩϫⲟⲟⲥ ⲛⲁⲓ ϫⲉ ⲧⲛ̅ⲛⲁⲃⲱⲕ ⲉⲡⲏⲓ
  ⲙ̅ⲡϫⲟⲉⲓⲥ. <span style="color:#b00e23">(ⲃ̅)</span> ⲛⲉⲣⲉ ⲛⲉ ⲛⲟⲩⲉⲣⲏⲧⲉ ⲁϩⲉⲣⲁⲧⲟⲩ
  ϩⲛ̅ ⲛⲟⲩⲁⲩⲗⲏ ⲑⲓⲗ̅ⲏ̅ⲙ̅. <span style="color:#b00e23">(ⲅ̅)</span> ⲑⲓⲗ̅ⲏ̅ⲙ̅ ⲉⲩⲕⲱⲧ
  ⲙ̅ⲙⲟⲥ ⲛ̅ⲑⲉ ⲛ̅ⲟⲩⲡⲟⲗⲓⲥ ⲉⲣⲉⲧⲉ ⲉⲙⲉⲧⲟⲭⲏ ϩⲓ ⲛⲉⲥⲉⲣⲏⲩ. <span style=
  "color:#b00e23">(ⲇ̅)</span> ⲛ̅ⲧⲁ ⲛⲉⲫⲩⲗⲏ ⲅⲁⲣ ⲃⲱⲕ ⲉϩⲣⲁⲓ ⲉⲙⲁⲩ. ⲛⲉⲫⲩⲗⲏ ⲙ̅ⲡϫⲟⲉⲓⲥ
  ⲡⲙⲛ̅ⲧⲣⲉ ⲙ̅ⲡⲓⲏ̅ⲗ̅ ⲉⲟⲩⲱⲛϩ ⲉⲃⲟⲗ ⲙ̅ⲡⲉⲕⲣⲁⲛ ⲡϫⲟⲉⲓⲥ <span style=
  "color:#b00e23">(ⲉ̅)</span> ϫⲉ ⲛ̅ⲧⲁⲩϩⲙⲟⲟⲥ ⲙ̅ⲙⲁⲩ ⲛ̅ϭⲓ ϩⲉⲛⲑⲣⲟⲛⲟⲥ ⲉⲩϩⲁⲡ.
  ϩⲉⲛⲑⲣⲟⲛⲟⲥ ⲉⲡⲏⲓ ⲛ̅ⲇⲁⲩⲉⲓⲇ <span style="color:#b00e23">(ⲋ̅)</span> ϣⲓⲛⲉ ⲛ̅ⲥⲁ
  ⲛⲉⲧϣⲟⲟⲡ ⲉⲩⲉⲓⲣⲏⲛⲏ ⲛ̅ⲑⲓⲗ̅ⲏ̅ⲙ̅. ⲁⲩⲱ ⲟⲩⲟⲩⲣⲟⲧ ⲛ̅ⲛⲉⲧⲙⲉ ⲙ̅ⲙⲟⲕ. <span style=
  "color:#b00e23">(ⲍ̅)</span> ⲙⲁⲣⲉ ⲟⲩⲉⲓⲣⲏⲛⲏ ϣⲱⲡⲉ ϩⲛ̅ ⲧⲉⲕϭⲟⲙ. ⲁⲩⲱ ⲟⲩⲟⲩⲣⲟⲧ ϩⲛ̅
  ⲛⲉⲕⲟⲩⲟⲙⲧⲉ. <span style="color:#b00e23">(ⲏ̅)</span> ⲉⲧⲃⲉ ⲛⲁⲥⲛⲏⲩ ⲙⲛ̅
  ⲛⲉⲧϩⲓⲧⲟⲩⲱⲓ. ⲛⲉⲓϫⲱ ⲇⲉ ⲛ̅ⲟⲩⲉⲓⲣⲏⲛⲏ ⲉⲧⲃⲏⲏⲧⲕ̅. <span style=
  "color:#b00e23">(ⲑ̅)</span> ⲉⲧⲃⲉ ⲡⲏⲓ ⲙ̅ⲡϫⲟⲉⲓⲥ ⲡⲉⲛⲛⲟⲩⲧⲉ. ⲁⲓϣⲓⲛⲉ ⲛ̅ⲥⲁ
  ϩⲉⲛⲁⲅⲁⲑⲟⲛ.
  <h3 id="psalms122">122</h3>ⲣ̅ⲕ̅ⲃ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲁⲓϥⲓ ⲛ̅ⲛⲁⲃⲁⲗ ⲉϩⲣⲁⲓ ⲉⲣⲟⲕ ⲡϫⲟⲉⲓⲥ ⲡⲉⲧⲟⲩⲏϩ ϩⲛ̅ ⲧⲡⲉ.
  <span style="color:#b00e23">(ⲃ̅)</span> ⲛ̅ⲑⲉ ⲛ̅ⲛ̅ⲃⲁⲗ ⲛ̅ⲛ̅ϩⲙ̅ϩⲁⲗ ⲉⲩϭⲱϣⲧ̅
  ⲉⲧⲟⲟⲧⲟⲩ ⲛ̅ⲛⲉⲩϫⲓⲥⲟⲟⲩⲉ ⲁⲩⲱ ⲛ̅ⲑⲉ ⲛ̅ⲛ̅ⲃⲁⲗ ⲛ̅ⲟⲩϩⲙ̅ϩⲁⲗ ⲉⲧϭⲓϫ ⲛ̅ⲧⲉⲥϫⲟⲉⲓⲥ. ⲧⲁⲓ ⲧⲉ ⲑⲉ
  ⲉⲣⲉ ⲛⲉⲛⲃⲁⲗ ϭⲱϣⲧ̅ ⲉⲡϫⲟⲉⲓⲥ ⲡⲉⲛⲛⲟⲩⲧⲉ ϣⲁⲛⲧϥ̅ϣⲛ̅ϩⲧⲏϥ ϩⲁⲣⲟⲛ. <span style=
  "color:#b00e23">(ⲅ̅)</span> ⲛⲁ ⲛⲁⲛ ⲡϫⲟⲉⲓⲥ ⲛⲁ ⲛⲁⲛ. ϫⲉ ⲁⲛⲙⲟⲩϩ ⲛ̅ⲥⲱϣϥ̅ ⲉⲙⲁⲧⲉ.
  <span style="color:#b00e23">(ⲇ̅)</span> ϫⲉ ⲁ ⲧⲉⲛⲯⲩⲭⲏ ⲙⲟⲩϩ ⲉⲙⲁⲧⲉ. ⲙⲁ ⲡⲛⲟϭⲛⲉϭ
  ⲛ̅ⲛⲉⲧⲥⲱϣϥ. ⲁⲩⲱ ⲡⲥⲱϣϥ̅ ⲛ̅ⲛ̅ϫⲁⲥⲓϩⲏⲧ:
  <h3 id="psalms123">123</h3>ⲣ̅ⲕ̅ⲅ̅. ⲧⲱⲇⲏ ⲛ̅ⲛ̅ⲧⲱⲣⲧⲣ <span style=
  "color:#b00e23">(ⲁ̅)</span> ⲛ̅ⲥⲁⲃⲏⲗ ϫⲉ ⲡϫⲟⲉⲓⲥ ϣⲟⲟⲡ ⲛⲁⲛ <span style=
  "color:#b00e23">(ⲃ̅)</span> ⲙⲁⲣⲉ ⲡⲓⲏ̅ⲗ̅ ϫⲟⲟⲥ ϫⲉ ⲛ̅ⲥⲁⲃⲏⲗ ϫⲉ ⲡϫⲟⲉⲓⲥ ϣⲟⲟⲡ ⲛⲁⲛ.
  ϩⲙ̅ ⲡⲧⲣⲉ ⲛ̅ⲣⲱⲙⲉ ⲧⲱⲟⲩⲛ ⲉϫⲱⲛ <span style="color:#b00e23">(ⲅ̅)</span> ⲛⲉⲩⲛⲁⲟⲙⲕⲛ̅
  ⲉⲛⲟⲛϩ̅ ⲡⲉ. ϩⲙ ⲡⲧⲣⲉ ⲡⲉⲩϭⲱⲛⲧ̅ ⲛⲟⲩϭⲥ̅ ⲉϩⲣⲁⲓ ⲉϫⲱⲛ <span style=
  "color:#b00e23">(ⲇ̅)</span> ⲛⲉⲩⲛⲁⲟⲙⲕⲛ̅ ⲉⲛⲟⲛϩ̅ ⲡⲉ. ⲉⲣⲉ ⲡⲙⲟⲟⲩ ⲛⲁⲟⲙⲥⲛ̅ ⲡⲉ
  <span style="color:#b00e23">(ⲉ̅)</span> ⲁ ⲧⲉⲛⲯⲩⲭⲏ ⲉⲓ ⲉⲃⲟⲗ ϩⲓⲧⲛ̅ ⲟⲩⲙⲟⲩⲛⲥⲱⲣⲙ̅.
  ⲛⲉⲣⲉ ⲧⲉⲛⲯⲩⲭⲏ ⲛⲏⲩ ⲉⲃⲟⲗ ϩⲓⲧⲙ̅ ⲡⲙⲟⲟⲩ ⲉⲧϣⲧⲣ̅ⲧⲱⲣ. <span style=
  "color:#b00e23">(ⲋ̅)</span> ⲡϫⲟⲉⲓⲥ ⲑⲙⲁⲙⲁⲁⲧ ⲉⲧⲉ ⲙ̅ⲡϥ̅ⲧⲁⲁⲛ ⲛ̅ϩⲣⲉ ⲛ̅ⲛⲉⲩⲛⲁϫϩⲉ.
  <span style="color:#b00e23">(ⲍ̅)</span> ⲁ ⲧⲉⲛⲯⲩⲭⲏ ⲛⲟⲩϩⲙ ⲛ̅ⲑⲉ ⲛ̅ⲟⲩϫⲁϫ ⲉⲡⲡⲁϣ
  ⲛ̅ⲛ̅ϭⲉⲣⲏϭ. ⲁ ⲡⲡⲁϣ ⲟⲩⲱϣϥ̅ ⲁⲩⲱ ⲁⲛⲟⲛ ⲁⲛⲛⲟⲩϩⲙ̅ <span style=
  "color:#b00e23">(ⲏ̅)</span> ⲟⲩⲛ ⲃⲟⲏⲑⲉⲓⲁ ϣⲟⲟⲡ ⲛⲁⲛ ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ
  ⲡⲉⲛⲧⲁϥⲧⲁⲁⲙⲉ ⲧⲡⲉ ⲙⲛ̅ ⲡⲕⲁϩ:
  <h3 id="psalms124">124</h3>ⲣ̅ⲕ̅ⲇ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲛⲉⲧⲛⲁϩⲧⲉ ⲉⲡϫⲟⲉⲓⲥ ⲉⲩⲟ ⲛ̅ⲑⲉ ⲙ̅ⲡⲧⲟⲟⲩ ⲛ̅ⲥⲓⲱⲛ ⲡⲉⲧⲟⲩⲏϩ
  ϩⲛ̅ ⲑⲓⲗ̅ⲏ̅ⲙ ⲛϥ̅ⲛⲁⲕⲓⲙ ⲁⲛ ϣⲁ ⲉⲛⲉϩ. <span style="color:#b00e23">(ⲃ̅)</span>
  ⲛ̅ⲧⲟⲟⲩ ⲙ̅ⲡⲉⲥⲕⲱⲧⲉ. ⲁⲩⲱ ⲡϫⲟⲉⲓⲥ ⲙ̅ⲡⲕⲱⲧⲉ ⲙ̅ⲡⲉϥⲗⲁⲟⲥ ϫⲓⲛ ⲧⲉⲛⲟⲩ ϣⲁ ⲉⲛⲉϩ.
  <span style="color:#b00e23">(ⲅ̅)</span> ϫⲉ ⲛϥ̅ⲛⲁⲕⲱ ⲁⲛ ⲙ̅ⲡϭⲉⲣⲱⲃ ⲛ̅ⲛ̅ⲣⲉϥⲣ̅ⲛⲟⲃⲉ
  ϩⲓϫⲙ̅ ⲡⲉⲕⲗⲏⲣⲟⲥ ⲛ̅ⲛ̅ⲇⲓⲕⲁⲓⲟⲥ. ϫⲉⲕⲁⲥ ⲉⲛⲉ ⲛ̅ⲇⲓⲕⲁⲓⲟⲥ ⲥⲟⲩⲧⲛ̅ ⲛⲉⲩϭⲓϫ ⲉⲃⲟⲗ ϩⲛ̅
  ϩⲉⲛⲁⲛⲟⲙⲓⲁ. <span style="color:#b00e23">(ⲇ̅)</span> ⲡϫⲟⲉⲓⲥ ⲁⲣⲓⲡⲉⲧⲛⲁⲛⲟⲩϥ
  ⲛ̅ⲛ̅ⲁⲅⲁⲑⲟⲥ ⲙⲛ̅ ⲛⲉⲧⲥⲟⲩⲧⲱⲛ ϩⲙ̅ ⲡⲉⲩϩⲏⲧ. <span style="color:#b00e23">(ⲉ̅)</span>
  ⲛⲉⲧⲣⲓⲕⲉ ⲇⲉ ⲙ̅ⲙⲟⲟⲩ ⲉⲃⲟⲗ ⲉⲛⲓⲙⲛ̅ⲧⲥⲁⲛ̅ⲕⲟⲧⲥ̅ ⲡϫⲟⲉⲓⲥ ⲛⲁⲛⲟϫⲟⲩ ⲙⲛ̅ ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ.
  ϯⲣⲏⲛⲏ ⲉϫⲙ̅ ⲡⲓⲥⲣⲁⲏⲗ:
  <h3 id="psalms125">125</h3>ⲣ̅ⲕ̅ⲉ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ϩⲙ̅ ⲡⲧⲣⲉ ⲡϫⲟⲉⲓⲥ ⲕⲧⲟ ⲛ̅ⲧⲁⲓⲭⲙⲁⲗⲱⲥⲓⲁ ⲙ̅ⲡⲉϥⲗⲁⲟⲥ. ⲁⲛⲣ̅
  ⲑⲉ ⲛ̅ⲛⲉⲛⲧⲁⲩⲥⲗ̅ⲥⲱⲗⲟⲩ. <span style="color:#b00e23">(ⲃ̅)</span> ⲧⲟⲧⲉ ⲁ ⲧⲉⲛⲧⲁⲡⲣⲟ
  ⲙⲟⲩϩ ⲛ̅ⲣⲁϣⲉ. ⲁⲩⲱ ⲡⲉⲛⲗⲁⲥ ⲛ̅ⲧⲉⲗⲏⲗ. ⲧⲟⲧⲉ ⲥⲉⲛⲁϫⲟⲟⲥ ϩⲛ̅ ⲛ̅ϩⲉⲑⲛⲟⲥ ϫⲉ ⲁ ⲡϫⲟⲉⲓⲥ ⲧⲁϣⲉ
  ⲉⲓⲣⲉ ⲙⲛ̅ ⲛⲁⲓ <span style="color:#b00e23">(ⲅ̅)</span> ⲁ ⲡϫⲟⲉⲓⲥ ⲧⲁϣⲉ ⲉⲓⲣⲉ
  ⲛⲙ̅ⲙⲁⲛ ⲁⲛϣⲱⲡⲉ ⲉⲛⲉⲩⲫⲣⲁⲛⲉ <span style="color:#b00e23">(ⲇ̅)</span> ⲡϫⲟⲉⲓⲥ ⲕⲧⲟ
  ⲛ̅ⲧⲉⲛⲁⲓⲭⲙⲁⲗⲱⲥⲓⲁ. ⲛ̅ⲑⲉ ⲛ̅ⲟⲩⲙⲟⲩ ⲛ̅ⲥⲱⲣⲙ̅ ⲙ̅ⲡⲣⲏⲥ. <span style=
  "color:#b00e23">(ⲉ̅)</span> ⲛⲉⲧϫⲟ ⲉⲩⲣⲓⲙⲉ ⲥⲉⲛⲁⲱϩⲥ̅ ϩⲛ̅ ⲟⲩⲧⲉⲗⲏⲗ. ⲛⲉⲩⲙⲟⲟϣⲉ ⲡⲉ
  ⲉⲩⲃⲏⲕ ⲉⲩⲣⲓⲙⲉ ⲉⲩϥⲓ ⲛ̅ⲛⲉⲩⲉⲃⲣⲏⲩⲉ. <span style="color:#b00e23">(ⲋ̅)</span> ⲉⲩⲛⲏⲩ
  ⲇⲉ ⲥⲉⲛⲏⲩ ϩⲛ̅ ⲟⲩⲧⲉⲗⲏⲗ ⲉⲩϥⲓ ⲛ̅ⲛⲉⲩⲕⲛⲁⲁⲩ:
  <h3 id="psalms126">126</h3>ⲣ̅ⲕ̅ⲋ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲉⲣⲉⲧⲙ̅ ⲡϫⲟⲉⲓⲥ ⲕⲉⲧ ⲟⲩⲏⲓ ⲛ̅ⲧⲁ ⲛⲉⲧⲕⲱⲧ ⲙ̅ⲙⲟϥ ϩⲓⲥⲉ
  ⲉⲡϫⲓⲛϫⲏ. ⲉⲣⲉⲧⲙ̅ ⲡϫⲟⲉⲓⲥ ϩⲁⲣⲉϩ ⲉⲩⲡⲟⲗⲓⲥ. ⲛ̅ⲧⲁ ⲡⲉⲧϩⲁⲣⲉϩ ⲉⲣⲟⲥ ⲣ̅ ⲟⲩϣⲏ ⲛ̅ⲣⲟⲉⲓⲥ
  ⲉⲡϫⲓⲛϫⲏ. <span style="color:#b00e23">(ⲃ̅)</span> ⲉⲡϫⲓⲛϫⲏ ⲛⲏⲧⲛ̅ ⲡⲉ ϣⲣⲡ̅
  ⲧⲏⲩⲧⲛ̅. ⲧⲱⲟⲩⲛ ⲙⲛ̅ⲛⲥⲁ ⲧⲣⲉⲧⲛ̅ϩⲙⲟⲟⲥ. ⲛⲉⲧⲟⲩⲱⲙ ⲛ̅ⲟⲩⲟⲉⲓⲕ ⲛ̅ⲙ̅ⲕⲁϩ ⲛ̅ϩⲏⲧ. ⲉϥϣⲁⲛϯ
  ⲛ̅ⲟⲩϩⲓⲛⲏⲃ ⲛ̅ⲛⲉϥⲙⲉⲣⲓⲧ. <span style="color:#b00e23">(ⲅ̅)</span> ⲛ̅ϣⲏⲣⲉ ⲉⲓⲥ
  ⲧⲉⲕⲗⲏⲣⲟⲛⲟⲙⲓⲁ ⲙ̅ⲡϫⲟⲉⲓⲥ. ⲉⲓⲥ ⲡⲃⲉⲃⲉ ⲙ̅ⲡⲕⲁⲣⲡⲟⲥ ⲛ̅ϩⲏⲧϥ̅ <span style=
  "color:#b00e23">(ⲇ̅)</span> ⲛ̅ⲑⲉ ⲛ̅ϩⲉⲛⲥⲟⲧⲉ ϩⲛ̅ ⲧϭⲓϫ ⲙ̅ⲡⲇⲩⲛⲁⲧⲟⲥ. ⲧⲁⲓ ⲧⲉ ⲑⲉ
  ⲛ̅ⲛ̅ϣⲏⲣⲉ ⲛ̅ⲛⲉⲛⲧⲁⲩⲛⲟϣⲡⲟⲩ ⲉⲃⲟⲗ <span style="color:#b00e23">(ⲉ̅)</span> ⲛⲁⲓⲁⲧϥ̅
  ⲙ̅ⲡⲣⲱⲙⲉ ⲉⲧⲛⲁϫⲉⲕ ⲡⲉϥⲟⲩⲱϣ ⲉⲃⲟⲗ ⲛ̅ϩⲏⲧⲟⲩ. ⲛ̅ⲥⲉⲛⲁϫⲓϣⲓⲡⲉ ⲁⲛ ⲉⲩϣⲁⲛϣⲁϫⲉ ⲙⲛ̅ ⲛⲉⲩϫⲁϫⲉ
  ϩⲛ̅ ⲙ̅ⲡⲩⲗⲏ:
  <h3 id="psalms127">127</h3>ⲣ̅ⲕ̅ⲍ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲛⲁⲓⲁⲧⲟⲩ ⲛ̅ⲟⲩⲟⲛ ⲛⲓⲙ ⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ.
  ⲛⲉⲧⲙⲟⲟϣⲉ ϩⲛ̅ ⲛⲉϥϩⲓⲟⲟⲩⲉ. <span style="color:#b00e23">(ⲃ̅)</span> ⲕⲛⲁⲟⲩⲱⲙ
  ⲛ̅ⲛ̅ⲕⲁⲣⲡⲟⲥ ⲛ̅ⲕⲉⲕϩⲓⲥⲉ. ⲛⲁⲓⲁⲧⲕ̅ ⲁⲩⲱ ⲡⲡⲉⲧⲛⲁⲛⲟⲩϥ ⲛⲁϣⲱⲡⲉ ⲙ̅ⲙⲟⲕ. <span style=
  "color:#b00e23">(ⲅ̅)</span> ⲧⲉⲕⲥϩⲓⲙⲉ ⲛⲁⲣ̅ ⲑⲉ ⲛ̅ⲛⲓⲃⲱ ⲛ̅ⲉⲗⲟⲟⲗⲉ ⲉⲧⲣⲟⲟⲩⲧ ϩⲛ̅
  ⲛ̅ⲕⲗ̅ϫⲉ ⲙ̅ⲡⲉⲕⲏⲓ. ⲛⲉⲕϣⲏⲣⲉ ⲛ̅ⲑⲉ ⲛ̅ϩⲉⲛϫⲟⲉⲓⲧ ⲛ̅ⲧⲱϭⲉ ⲛ̅ⲃⲣ̅ⲣⲉ ⲙ̅ⲡⲕⲱⲧⲉ ⲛ̅ⲧⲉⲕⲧⲣⲁⲡⲉⲍⲁ.
  <span style="color:#b00e23">(ⲇ̅)</span> ⲉⲓⲥ ϩⲏⲏⲧⲉ ϥⲛⲁϫⲓⲥⲙⲟⲩ ⲛ̅ⲧⲉⲓϩⲉ ⲛ̅ϭⲓ
  ⲡⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ. <span style="color:#b00e23">(ⲉ̅)</span> ⲉⲣⲉ ⲡϫⲟⲉⲓⲥ
  ⲥⲙⲟⲩ ⲉⲣⲟⲕ ⲉⲃⲟⲗ ϩⲛ̅ ⲥⲓⲱⲛ. ⲛⲅ̅ⲛⲁⲩ ⲉⲛ̅ⲁⲅⲁⲑⲟⲛ ⲛ̅ⲑⲓⲗ̅ⲏ̅ⲙ̅. ⲛ̅ⲛⲉϩⲟⲟⲩ ⲧⲏⲣⲟⲩ
  ⲙ̅ⲡⲉⲕⲱⲛϩ̅. <span style="color:#b00e23">(ⲋ̅)</span> ⲁⲩⲱ ⲛⲅ̅ⲛⲁⲩ ⲉⲛ̅ϣⲏⲣⲉ
  ⲛ̅ⲛⲉⲕϣⲏⲣⲉ. ϯⲣⲏⲛⲏ ⲉϫⲙ̅ ⲡⲓⲥⲣⲁⲏⲗ:
  <h3 id="psalms128">128</h3>ⲣ̅ⲕ̅ⲏ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲁⲩϯ ⲛⲙ̅ⲙⲁⲓ ⲛ̅ϩⲁϩ ⲛ̅ⲥⲟⲡ ϫⲓⲛ ⲧⲁⲙⲛ̅ⲧⲕⲟⲩⲓ.
  <span style="color:#b00e23">(ⲃ̅)</span> ⲙⲁⲣⲉ ⲡⲓⲏ̅ⲗ̅ ϫⲟⲟⲥ ϫⲉ ⲁⲩϯ ⲛⲙ̅ⲙⲁⲓ ⲛ̅ϩⲁϩ
  ⲛ̅ⲥⲟⲡ ϩⲛ̅ ⲧⲁⲙⲛ̅ⲧⲕⲟⲩⲓ. ⲕⲁⲓ ⲅⲁⲣ ⲙ̅ⲡⲟⲩϣϭⲙ̅ϭⲟⲙ ⲉⲣⲟⲓ <span style=
  "color:#b00e23">(ⲅ̅)</span> ⲛⲉⲣⲉ ⲛ̅ⲣⲉϥⲣ̅ⲛⲟⲃⲉ ⲙⲉⲉⲩⲉ ⲉⲣⲟⲓ ϩⲓⲡⲁϩⲟⲩ ⲙ̅ⲙⲟⲓ. ⲁⲩⲧⲣⲉ
  ⲧⲉϩⲓⲏ ⲛ̅ⲧⲉⲩⲁⲛⲟⲙⲓⲁ ⲟⲩⲉ. <span style="color:#b00e23">(ⲇ̅)</span> ⲟⲩⲇⲓⲕⲁⲓⲟⲥ ⲡⲉ
  ⲡϫⲟⲉⲓⲥ ⲁϥϣⲱⲱⲧ ⲛⲙ̅ⲙⲁⲕ ϩⲛ̅ ⲛ̅ⲣⲉϥⲣ̅ⲛⲟⲃⲉ. <span style="color:#b00e23">(ⲉ̅)</span>
  ⲙⲁⲣⲉ ⲟⲩⲟⲛ ⲛⲓⲙ ⲉⲧⲙⲟⲥⲧⲉ ⲛ̅ⲥⲓⲱⲛ ϫⲓϣⲓⲡⲉ ⲛ̅ⲥⲉⲕⲟⲧⲟⲩ ⲉⲡⲁϩⲟⲩ. <span style=
  "color:#b00e23">(ⲋ̅)</span> ⲙⲁⲣⲟⲩⲣ̅ ⲑⲉ ⲛ̅ⲟⲩⲭⲟⲣⲧⲟⲥ ⲛ̅ϫⲉⲛⲉⲡⲱⲣ. ⲛⲁⲓ ⲉⲛⲧⲁϥϣⲟⲟⲩⲉ
  ⲉⲙⲡⲁⲧⲟⲩ ⲧⲟⲕⲙⲉϥ. <span style="color:#b00e23">(ⲍ̅)</span> ⲉⲙⲡⲉϥⲙⲉϩ ⲧϭⲓϫ
  ⲙ̅ⲡⲉⲧⲱϩⲥ̅ ⲙ̅ⲙⲟϥ. ⲉⲙⲡⲉ ⲡⲉⲧⲥⲱⲟⲩϩ ⲛ̅ⲛⲉϥⲕⲛⲁⲁⲩ ⲙⲉϩ ⲡⲉϥⲁⲗⲟⲙ. <span style=
  "color:#b00e23">(ⲏ̅)</span> ⲉⲙⲡⲉ ⲛⲉⲧⲡⲁⲣⲁⲅⲉ ϫⲟⲟⲥ ϫⲉ ⲡⲉⲥⲙⲟⲩ ⲙ̅ⲡϫⲟⲉⲓⲥ ⲉϫⲱⲧⲛ̅.
  ⲁⲛⲥⲙⲟⲩ ⲉⲣⲱⲧⲛ̅ ϩⲙ̅ ⲡⲣⲁⲛ ⲙ̅ⲡϫⲟⲉⲓⲥ:
  <h3 id="psalms129">129</h3>ⲣ̅ⲕ̅ⲑ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲡϫⲟⲓ̈ⲥ ϩⲛ̅ ⲛⲉⲧϣⲏⲕ. ⲡϫⲟⲉⲓⲥ
  ⲥⲱⲧⲙ̅ ⲉⲡⲁϩⲣⲟⲟⲩ. <span style="color:#b00e23">(ⲃ̅)</span> ⲙⲁⲣⲉ ⲛⲉⲕⲙⲁⲁϫⲉ ϯϩⲧⲏⲩ
  ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅ <span style="color:#b00e23">(ⲅ̅)</span> ⲡϫⲟⲉⲓⲥ ⲉⲕϣⲁⲛϯϩⲧⲏⲕ
  ⲉⲁⲛⲟⲙⲓⲁ. ⲛⲓⲙ ⲡⲉⲧⲛⲁϣ̅ⲁϩⲉⲣⲁⲧϥ̅. <span style="color:#b00e23">(ⲇ̅)</span> ϫⲉ ⲉⲣⲉ
  ⲡⲕⲱ ⲉⲃⲟⲗ ⲛ̅ⲧⲟⲟⲧⲕ̅ ⲉⲧⲃⲉ ⲡⲉⲕⲣⲁⲛ ⲁⲓϩⲩⲡⲟⲙⲉⲓⲛⲉ ⲉⲣⲟⲕ ⲡϫⲟⲉⲓⲥ <span style=
  "color:#b00e23">(ⲉ̅)</span> ⲁ ⲧⲁⲯⲩⲭⲏ ϩⲩⲡⲟⲙⲉⲓⲛⲉ ⲉⲡⲉⲕϣⲁϫⲉ. <span style=
  "color:#b00e23">(ⲋ̅)</span> ⲁ ⲧⲁⲯⲩⲭⲏ ϩⲉⲗⲡⲓⲍⲉ ⲉⲡϫⲟⲉⲓⲥ ϫⲓⲛ ϩⲧⲟⲟⲩⲉ ϣⲁ ⲣⲟⲩϩⲉ.
  ⲙⲁⲣⲉ ⲡⲓⲏ̅ⲗ̅ ϩⲉⲗⲡⲓⲍⲉ ⲉⲡϫⲟⲉⲓⲥ ϫⲓⲛ ⲧⲟⲩⲣ̅ϣⲉ ⲛ̅ϩⲧⲟⲟⲩⲉ. <span style=
  "color:#b00e23">(ⲍ̅)</span> ϫⲉ ⲉⲣⲉ ⲡⲛⲁ ⲛ̅ⲧⲙ̅ ⲡϫⲟⲉⲓⲥ. ⲁⲩⲱ ⲟⲩⲛ̅ ⲟⲩⲛⲟϭ ⲛ̅ⲥⲱⲧⲉ
  ϩⲁⲧⲏϥ <span style="color:#b00e23">(ⲏ̅)</span> ⲁⲩⲱ ⲛ̅ⲧⲟϥ ⲡⲉⲧⲛⲁⲥⲉⲧ ⲡⲓⲏ̅ⲗ̅ ⲉⲃⲟⲗ
  ϩⲛ̅ ⲛⲉϥⲁⲛⲟⲙⲓⲁ ⲧⲏⲣⲟⲩ:
  <h3 id="psalms130">130</h3>ⲣ̅ⲗ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲙ̅ⲡⲉ ⲡⲁϩⲏⲧ ϫⲓⲥⲉ. ⲟⲩⲇⲉ ⲙ̅ⲡⲉ ⲛⲁⲃⲁⲗ ϫⲁⲥⲧⲟⲩ.
  ⲟⲩⲇⲉ ⲙ̅ⲡⲓⲙⲟⲟϣⲉ ⲙⲛ̅ ⲛⲓⲛⲟϭ. ⲟⲩⲇⲉ ⲙⲛ̅ ⲛⲓϣⲡⲏⲣⲉ ⲉϩⲟⲩⲉⲣⲟⲓ. <span style=
  "color:#b00e23">(ⲃ̅)</span> ⲉϣⲱⲡ ⲉⲙⲡⲓⲑⲃ̅ⲃⲟⲓ ⲁⲗⲗⲁ ⲁⲓϫⲓⲥⲉ ⲛ̅ⲧⲁⲯⲩⲭⲏ. ⲛ̅ⲑⲉ
  ⲙ̅ⲡⲉⲛⲧⲁⲩⲟⲙϫϥ̅ ⲉⲧⲉϥⲙⲁⲁⲩ. ⲧⲁⲓ ⲧⲉ ⲑⲉ ⲙ̅ⲡⲧⲱⲱⲃⲉ ⲛ̅ⲧⲁⲯⲩⲭⲏ. <span style=
  "color:#b00e23">(ⲅ̅)</span> ⲙⲁⲣⲉ ⲡⲓⲏ̅ⲗ̅ ϩⲉⲗⲡⲓⲍⲉ ⲉⲡϫⲟⲉⲓⲥ ϫⲓⲛ ⲧⲉⲛⲟⲩ ϣⲁ ⲉⲛⲉϩ:
  <h3 id="psalms131">131</h3>ⲣ̅ⲗ̅ⲁ̅. ⲧⲱⲇⲏ ⲛ̅ⲛ̅ⲧⲱⲧⲣ̅ <span style=
  "color:#b00e23">(ⲁ̅)</span> ⲡϫⲟⲉⲓⲥ ⲁⲣⲓⲡⲁⲙⲉⲉⲩⲉ ⲛ̅ⲇⲁⲩⲉⲓⲇ ⲙⲛ̅ ⲧⲉϥⲙⲛ̅ⲧⲣⲙ̅ⲣⲁϣ
  ⲧⲏⲣⲥ̅. <span style="color:#b00e23">(ⲃ̅)</span> ⲛ̅ⲑⲉ ⲉⲛⲧⲁϥⲱⲣⲕ̅ ⲙ̅ⲡϫⲟⲉⲓⲥ ⲁϥⲉⲣⲏⲧ
  ⲙ̅ⲡⲛⲟⲩⲧⲉ ⲛ̅ⲓⲁⲕⲱⲃ. <span style="color:#b00e23">(ⲅ̅)</span> ϫⲉ ⲛ̅ⲛⲁⲃⲱⲕ ⲉϩⲟⲩⲛ
  ⲉⲡⲙⲁⲛ̅ϣⲱⲡⲉ ⲙ̅ⲡⲁⲏⲓ. ⲉⲁⲗⲉ ⲉϩⲣⲁⲓ ⲉϫⲙ̅ ⲡⲉⲡⲣⲏϣ ⲙ̅ⲡⲁϭⲗⲟϭ. <span style=
  "color:#b00e23">(ⲇ̅)</span> ϫⲉ ⲛ̅ⲛⲁϯ ϩⲓⲛⲏⲃ ⲛ̅ⲛⲁⲃⲁⲗ. ⲣⲉⲕⲣⲓⲕⲉ ⲛ̅ⲛⲁⲃⲟⲩϩⲉ ⲙ̅ⲧⲟⲛ
  ⲛ̅ⲛⲁⲥⲙⲁⲩ. <span style="color:#b00e23">(ⲉ̅)</span> ϣⲁⲛϯϭⲛ̅ ⲟⲩⲙⲁ ⲙ̅ⲡϫⲟⲉⲓⲥ.
  ⲟⲩⲙⲁⲛ̅ϣⲱⲡⲉ ⲙ̅ⲡⲛⲟⲩⲧⲉ ⲛ̅ⲓⲁⲕⲱⲃ. <span style="color:#b00e23">(ⲋ̅)</span> ⲉⲓⲥ
  ϩⲏⲏⲧⲉ ⲁⲛⲥⲱⲧⲙ̅ ⲉⲣⲟϥ ϩⲛ̅ ⲉⲫⲣⲁⲑⲁ. ⲁⲛϭⲛ̅ⲧϩ̅ ϩⲛ̅ ⲧⲥⲱϣⲉ ⲛ̅ⲛ̅ϣⲏⲛ. <span style=
  "color:#b00e23">(ⲍ̅)</span> ⲧⲛ̅ⲛⲁⲃⲱⲕ ⲉϩⲟⲩⲛ ⲉⲡⲉϥⲙⲁⲛ̅ϣⲱⲡⲉ. ⲛ̅ⲧⲛ̅ⲟⲩⲱϣⲧ ϩⲙ̅ ⲡⲙⲁ
  ⲉⲛⲧⲁ ⲛⲉϥⲟⲩⲉⲣⲏⲧⲉ ϩⲁⲣⲁⲧⲟⲩ ϩⲓϫⲱϥ. <span style="color:#b00e23">(ⲏ̅)</span> ⲧⲱⲟⲩⲛ
  ⲡϫⲟⲉⲓⲥ ⲉⲡⲉⲕⲙⲁⲛ̅ⲙⲧⲟⲛ. ⲛ̅ⲧⲟⲕ ⲙⲛ̅ ⲧⲉⲕϭⲓⲃⲱⲧⲟⲥ ⲉⲧⲟⲩⲁⲁⲃ. <span style=
  "color:#b00e23">(ⲑ̅)</span> ⲛⲉⲕⲟⲩⲏⲏⲃ ⲛⲁϯϩⲓⲱⲟⲩ ⲛ̅ⲟⲩⲇⲓⲕⲁⲓⲟⲥⲩⲛⲏ. ⲁⲩⲱ ⲛⲉⲕⲡⲉⲧⲟⲩⲁⲁⲃ
  ⲛ̅ⲁⲧⲉⲗⲏⲗ <span style="color:#b00e23">(ⲓ̅)</span> ⲉⲧⲃⲉ ⲇⲁⲩⲉⲓⲇ ⲡⲉⲕϩⲙ̅ϩⲁⲗ.
  ⲙ̅ⲡⲣ̅ⲕⲧⲉ ⲡⲉⲕϩⲟ ⲉⲃⲟⲗ ⲙ̅ⲡⲉⲕⲭⲣ̅ⲥ̅. <span style="color:#b00e23">(ⲓ̅ⲁ̅)</span> ⲁ
  ⲡϫⲟⲉⲓⲥ ⲱⲣⲕ̅ ⲛ̅ⲇⲁⲩⲉⲓⲇ ϩⲛ̅ ⲟⲩⲙⲉ ⲛ̅ⲛⲉϥⲁⲑⲉⲧⲉⲓ ⲙ̅ⲙⲟⲥ ϫⲉ ϯⲛⲁⲑⲙ̅ⲥⲟ ⲉⲃⲟⲗ ϩⲙ̅ ⲡⲕⲁⲣⲡⲟⲥ
  ⲛ̅ϩⲏⲧⲕ̅ ⲉϫⲙ̅ ⲡⲉⲕⲑⲣⲟⲛⲟⲥ. <span style="color:#b00e23">(ⲓ̅ⲃ̅)</span> ⲉⲣϣⲁⲛ
  ⲛⲉⲕϣⲏⲣⲉ ϩⲁⲣⲉϩ ⲉⲧⲁⲇⲓⲁⲑⲏⲕⲏ ⲙⲛ̅ ⲛⲁⲙⲛ̅ⲧⲙⲛ̅ⲧⲣⲉ ⲛⲁⲓ ⲉϯⲛⲁⲧⲥⲁⲃⲟⲟⲩ ⲉⲣⲟⲟⲩ. ⲛⲉⲩϣⲏⲣⲉ
  ⲡⲉⲛⲁϩⲙⲟⲟⲥ ϩⲓ ⲡⲉⲕⲑⲣⲟⲛⲟⲥ ⲛ̅ϣⲁ ⲉⲛⲉϩ. <span style="color:#b00e23">(ⲓ̅ⲅ̅)</span>
  ϫⲉ ⲁ ⲡϫⲟⲉⲓⲥ ⲥⲉⲧⲡ̅ ⲥⲓⲱⲛ. ⲁϥⲟⲩⲁϣⲥ̅ ⲛⲁϥ ⲉⲩⲙⲁⲛ̅ⲟⲩⲱϩ. <span style=
  "color:#b00e23">(ⲓ̅ⲇ̅)</span> ⲡⲁⲓ ⲡⲉ ⲡⲁⲙⲁⲛ̅ϣⲱⲡⲉ ϣⲁ ⲉⲛⲉϩ ⲛ̅ⲉⲛⲉϩ ⲉⲓⲛⲁⲟⲩⲱϩ
  ⲛ̅ϩⲏⲧⲥ̅ ϫⲉ ⲁⲓⲟⲩⲁϣⲥ̅ <span style="color:#b00e23">(ⲓ̅ⲉ̅)</span> ϩⲛ̅ ⲟⲩⲥⲙⲟⲩ
  ϯⲛⲁⲥⲙⲟⲩ ⲉⲧⲉⲥⲭⲏⲣⲁ. ⲛⲉⲥϩⲏⲕⲉ ϯⲛⲁⲧⲥⲓⲟⲟⲩ ⲛ̅ⲟⲉⲓⲕ. <span style=
  "color:#b00e23">(ⲓ̅ⲋ̅)</span> ⲛⲉⲥⲟⲩⲏⲏⲃ ϯⲛⲁϯϩⲓⲱⲟⲩ ⲛ̅ⲟⲩⲟⲩϫⲁⲓ. ⲁⲩⲱ ⲛⲉⲥⲡⲉⲧⲟⲩⲁⲁⲃ
  ϩⲛ̅ ⲟⲩⲧⲉⲗⲏⲗ ⲥⲉⲛⲁⲧⲉⲗⲏⲗ. <span style="color:#b00e23">(ⲓ̅ⲍ̅)</span> ϯⲛⲁϯⲟⲩⲱ
  ⲙ̅ⲙⲁⲩ ⲛ̅ⲟⲩⲧⲁⲡ ⲛ̅ⲇⲁⲩⲉⲓⲇ. ⲁⲓⲥⲟⲃⲧⲉ ⲛ̅ⲟⲩϩⲏⲃⲥ ⲙ̅ⲡⲁⲭⲣ̅ⲥ̅. <span style=
  "color:#b00e23">(ⲓ̅ⲏ̅)</span> ϯⲛⲁϯϩⲓⲱⲟⲩ ⲛ̅ⲛⲉϥϫⲁϫⲉ ⲛ̅ⲟⲩϣⲓⲡⲉ. ⲡⲁⲟⲩⲟⲡ ⲇⲉ ⲛⲁϯⲟⲩⲱ
  ⲉϩⲣⲁⲓ ⲉϫⲱϥ:
  <h3 id="psalms132">132</h3>ⲣ̅ⲗ̅ⲃ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲉⲓⲥ ϩⲏⲏⲧⲉ ⲟⲩ ⲡⲉⲧⲛⲁⲛⲟⲩϥ ⲏ ⲟⲩ ⲡⲉⲧⲛⲟⲧⲙ̅ ⲛ̅ⲥⲁⲧⲣⲉ
  ϩⲉⲛⲥⲛⲏⲩ ⲟⲩⲱϩ ϩⲛ̅ ⲟⲩⲙⲁⲛ̅ⲟⲩⲱⲧ. <span style="color:#b00e23">(ⲃ̅)</span> ⲉⲩⲛⲁⲣ̅
  ⲑⲉ ⲙ̅ⲡⲥⲟϭⲛ̅ ⲉⲧϩⲓϫⲛ̅ ⲧⲁⲡⲉ ⲛ̅ⲁⲁⲣⲱⲛ ⲉⲧⲛⲏⲩ ⲉⲡⲉⲥⲏⲧ ⲉϫⲛ̅ ⲧⲉϥⲙⲟⲣⲧ̅ ⲉⲧⲛⲏⲩ ⲉⲡⲉⲥⲏⲧ ⲉϫⲛ̅
  ⲛ̅ⲥⲱⲃⲉ ⲛ̅ⲛⲉϥϩⲟⲉⲓⲧⲉ. <span style="color:#b00e23">(ⲅ̅)</span> ⲉⲩⲛⲁⲣ̅ ⲑⲉ ⲛ̅ϯⲱⲧⲉ
  ⲛⲁⲉⲣⲙⲱⲛ ⲉⲧⲛⲏⲩ ⲉⲡⲉⲥⲏⲧ ⲉϫⲛ̅ ⲛ̅ⲧⲟⲟⲩ ⲛ̅ⲥⲓⲱⲛ. ϫⲉ ⲛ̅ⲧⲁ ⲡϫⲟⲉⲓⲥ ϩⲱⲛ ⲙ̅ⲙⲁⲩ ⲙ̅ⲡⲉϥⲥⲙⲟⲩ
  ⲟⲩⲱⲛϩ̅ ϣⲁ ⲉⲛⲉϩ
  <h3 id="psalms133">133</h3>ⲣ̅ⲗ̅ⲅ̅. ⲧⲱⲇⲏ ⲛ̅ⲛ̅ⲧⲱⲣⲧⲣ̅ <span style=
  "color:#b00e23">(ⲁ̅)</span> ⲥⲙⲟⲩ ⲉⲡϫⲟⲉⲓⲥ ⲛ̅ϩⲙ̅ϩⲁⲗ ⲧⲏⲣⲟⲩ ⲙ̅ⲡϫⲟⲉⲓⲥ. ⲛⲉⲧⲁϩⲉⲣⲁⲧⲟⲩ
  ϩⲙ̅ ⲡⲏⲓ ⲙ̅ⲡϫⲟⲓ̈ⲥ. ϩⲛ̅ ⲛ̅ⲁⲩⲗⲏ ⲙ̅ⲡⲏⲓ ⲙ̅ⲡⲉⲛⲛⲟⲩⲧⲉ. <span style=
  "color:#b00e23">(ⲃ̅)</span> ϥⲓ ⲛ̅ⲛⲉⲧⲛ̅ϭⲓϫ ⲉϩⲣⲁⲓ ϩⲛ̅ ⲛⲉⲩϣⲟⲟⲩⲉ ⲉⲛⲉⲧⲟⲩⲁⲁⲃ
  ⲛ̅ⲧⲉⲧⲛ̅ⲥⲙⲟⲩ ⲉⲡϫⲟⲉⲓⲥ. ⲉⲣⲉ ⲡϫⲟⲉⲓⲥ ⲥⲙⲟⲩ ⲉⲣⲟⲕ ⲉⲃⲟⲗ ϩⲛ̅ ⲥⲓⲱⲛ ⲡⲉⲛⲧⲁϥⲧⲁⲙⲓⲉ ⲧⲡⲉ ⲙⲛ̅
  ⲡⲕⲁϩ:
  <h3 id="psalms134">134</h3>ⲣ̅ⲗ̅ⲇ̅. ⲁⲗⲗⲏⲗⲟⲩⲓⲁ <span style=
  "color:#b00e23">(ⲁ̅)</span> ⲥⲙⲟⲩ ⲉⲡⲣⲁⲛ ⲙ̅ⲡϫⲟⲉⲓⲥ ⲛ̅ϩⲙ̅ϩⲁⲗ ⲥⲙⲟⲩ ⲉⲡϫⲟⲉⲓⲥ.
  <span style="color:#b00e23">(ⲃ̅)</span> ⲛⲉⲧⲁϩⲉⲣⲁⲧⲟⲩ ϩⲙ̅ ⲡⲏⲓ ⲙ̅ⲡϫⲟⲓ̈ⲥ. ϩⲛ̅
  ⲛⲁⲩⲗⲏ ⲙ̅ⲡⲏⲓ ⲙ̅ⲡⲉⲛⲛⲟⲩⲧⲉ. <span style="color:#b00e23">(ⲅ̅)</span> ⲥⲙⲟⲩ ⲉⲡϫⲟⲉⲓⲥ
  ϫⲉ ⲟⲩⲭⲣ̅ⲥ̅ ⲡⲉ ⲡϫⲟⲉⲓⲥ. ⲯⲁⲗⲗⲉⲓ ⲉⲡⲉϥⲣⲁⲛ ϫⲉ ϥⲛⲟⲧⲙ̅. <span style=
  "color:#b00e23">(ⲇ̅)</span> ϫⲉ ⲁ ⲡϫⲟⲉⲓⲥ ⲥⲉⲧⲡ ⲓⲁⲕⲱⲃ ⲛⲁϥ. ⲡⲓⲏ̅ⲗ̅ ⲉⲩⲥⲟⲟⲩϩⲥ̅ ⲛⲁϥ.
  <span style="color:#b00e23">(ⲉ̅)</span> ϫⲉ ⲁⲓⲉⲓⲙⲉ ⲁⲛⲟⲕ ϫⲉ ⲟⲩⲛⲟϭ ⲡⲉ ⲡϫⲟⲉⲓⲥ.
  ⲁⲩⲱ ⲡⲉⲛϫⲟⲉⲓⲥ ⲡⲁⲣⲟ ⲛ̅ⲛⲟⲩⲧⲉ ⲧⲏⲣⲟⲩ. <span style="color:#b00e23">(ⲋ̅)</span> ϩⲱⲃ
  ⲛⲓⲙ ⲉⲛⲧⲁ ⲡϫⲟⲉⲓⲥ ⲟⲩⲁϣⲟⲩ ⲁϥⲁⲁⲩ ϩⲛ̅ ⲧⲡⲉ ⲁⲩⲱ ϩⲙ̅ ⲡⲕⲁϩ <span style=
  "color:#b00e23">(ⲍ̅)</span> ϩⲛ̅ ⲛ̅ⲑⲁⲗⲁⲥⲥⲁ ⲙⲛ̅ ⲛ̅ⲛⲟⲩⲛ. ⲡⲉⲛⲧⲁϥ ⲛ̅ⲛⲉⲕⲗⲟⲟⲗⲉ ⲉϩⲣⲁⲓ
  ϫⲓⲛ ⲁⲣⲏϫϥ̅ ⲙ̅ⲡⲕⲁϩ. ⲁϥⲕⲁⲛ ⲉⲃⲣⲏϫⲉ ⲉⲩϩⲱⲟⲩ. ⲡⲉⲛⲧⲁϥⲛ̅ ⲛ̅ⲧⲏⲩ ⲉⲃⲟⲗ ϩⲛ̅ ⲛⲉⲩⲁϩⲱⲱⲣ.
  <span style="color:#b00e23">(ⲏ̅)</span> ⲡⲉⲛⲧⲁϥⲡⲁⲧⲁⲥⲥⲉ ⲛ̅ϣⲣⲡ̅ⲙⲓⲥⲉ ⲛⲓⲙ ⲛ̅ⲕⲏⲙⲉ
  ϫⲓⲛ ⲣⲱⲙⲉ ϣⲁ ⲧⲃ̅ⲛⲏ. <span style="color:#b00e23">(ⲑ̅)</span> ⲁϥϫⲟⲟⲩ ⲛ̅ϩⲉⲛⲙⲁⲉⲓⲛ
  ⲙⲛ̅ ϩⲉⲛϣⲡⲏⲣⲉ ϩⲛ̅ ⲧⲉⲕⲙⲏⲧⲉ ⲕⲏⲙⲉ. ϩⲙ̅ ⲫⲁⲣⲁⲱ ⲙⲛ̅ ⲛⲉϥϩⲙ̅ϩⲁⲗ ⲧⲏⲣⲟⲩ. <span style=
  "color:#b00e23">(ⲓ̅)</span> ⲡⲉⲛⲧⲁϥⲡⲁⲧⲁⲥⲥⲉ ⲛ̅ϩⲉⲛϩⲉⲑⲛⲟⲥ ⲉⲛⲁϣⲱⲟⲩ. ⲉⲁϥⲙⲟⲩⲟⲩⲧ
  ⲛ̅ϩⲉⲛⲉⲣⲱⲟⲩ ⲉⲩⲧⲁϫⲣⲏⲩ. <span style="color:#b00e23">(ⲓ̅ⲁ̅)</span> ⲥⲏⲱⲛ ⲡⲣ̅ⲣⲟ
  ⲛ̅ⲛⲁⲙⲟⲣⲣⲁⲓⲟⲥ. ⲙⲛ̅ ⲱⲅ ⲡⲣ̅ⲣⲟ ⲛ̅ⲧⲃⲁⲥⲁⲛ. ⲙⲛ̅ ⲛⲉⲣ̅ⲣⲱⲟⲩ ⲧⲏⲣⲟⲩ ⲛ̅ⲭⲁⲛⲁⲁⲛ.
  <span style="color:#b00e23">(ⲓ̅ⲃ̅)</span> ⲁϥϯ ⲡⲉⲩⲕⲁϩ ⲛ̅ⲕⲗⲏⲣⲟⲛⲟⲙⲓⲁ ⲙ̅ⲡⲓⲏ̅ⲗ̅
  ⲡⲉϥⲗⲁⲟⲥ <span style="color:#b00e23">(ⲓ̅ⲅ̅)</span> ⲡϫⲟⲉⲓⲥ ⲡⲉⲕⲣⲁⲛ ϣⲟⲟⲡ ϣⲁ ⲉⲛⲉϩ.
  ⲡⲉⲕⲣ̅ⲡⲙⲉⲉⲩⲉ ⲡϫⲟⲉⲓⲥ ϣⲁ ⲟⲩϫⲱⲙ ⲙⲛ̅ ⲟⲩϫⲱⲙ. <span style=
  "color:#b00e23">(ⲓ̅ⲇ̅)</span> ϫⲉ ⲡϫⲟⲉⲓⲥ ⲛⲁⲕⲣⲓⲛⲉ ⲙ̅ⲡⲉϥⲗⲁⲟⲥ. ⲁⲩⲱ ⲥⲉⲛⲁⲥⲗⲥⲱⲗϥ̅
  ⲉϫⲛ̅ ⲛⲉϥϩⲙ̅ϩⲁⲗ. <span style="color:#b00e23">(ⲓ̅ⲉ̅)</span> ⲛ̅ⲉⲓⲇⲱⲗⲟⲛ
  ⲛ̅ⲛ̅ϩⲉⲑⲛⲟⲥ ϩⲉⲛϩⲁⲧ ⲛⲉ ϩⲓ ⲛⲟⲩⲃ ϩⲉⲛϩⲃⲏⲩⲉ ⲛⲉ ⲛ̅ϭⲓϫ ⲛ̅ⲣⲱⲙⲉ. <span style=
  "color:#b00e23">(ⲓ̅ⲋ̅)</span> ⲟⲩⲛ̅ ⲃⲁⲗ ⲙ̅ⲙⲟⲟⲩ ⲙⲉⲩⲛⲁⲩ ⲉⲃⲟⲗ. ⲟⲩⲛ̅ ⲙⲁⲁϫⲉ ⲙ̅ⲙⲟⲟⲩ
  ⲙⲉⲩⲥⲱⲧⲙ̅. <span style="color:#b00e23">(ⲓ̅ⲍ̅)</span> ⲣⲱⲟⲩ ⲙ̅ⲙⲟⲟⲩ ⲙⲉⲩϣⲁϫⲉ.
  ϣⲁⲁⲛⲧⲟⲩ ⲙ̅ⲙⲟⲟⲩ ⲙⲉⲩϣⲱⲗⲙ̅. ⲛⲉⲩϭⲓϫ ⲙ̅ⲙⲟⲟⲩ ⲙⲉⲩϭⲟⲙϭⲙ̅. ⲛⲉⲩⲟⲩⲉⲣⲏⲧⲉ ⲙ̅ⲙⲟⲟⲩ ⲙⲉⲩⲙⲟⲟϣⲉ
  ⲙⲉⲩⲙⲟⲩⲧⲉ ϩⲛ̅ ⲧⲉⲩϣⲟⲩⲱⲃⲉ. ⲙⲛ̅ ⲡⲛ̅ⲁ̅ ⲅⲁⲣ ϩⲛ̅ ⲣⲱⲟⲩ. <span style=
  "color:#b00e23">(ⲓ̅ⲏ̅)</span> ⲉⲩⲉⲉⲓⲛⲉ ⲙ̅ⲙⲟⲟⲩ ⲛ̅ϭⲓ ⲛⲉⲛⲧⲁⲩⲧⲁⲙⲓⲟⲟⲩ. ⲙⲛ̅ ⲟⲩⲟⲛ ⲛⲓⲙ
  ⲉⲧⲛⲁϩⲧⲉ ⲉⲣⲟⲟⲩ. <span style="color:#b00e23">(ⲓ̅ⲑ̅)</span> ⲡⲏⲓ ⲙ̅ⲡⲓⲏ̅ⲗ̅ ⲥⲙⲟⲩ
  ⲉⲡϫⲟⲉⲓⲥ. ⲡⲏⲓ ⲛ̅ⲗⲉⲩⲉⲓ ⲥⲙⲟⲩ ⲉⲡϫⲟⲉⲓⲥ <span style="color:#b00e23">(ⲕ̅)</span> ⲡⲏⲓ
  ⲛ̅ⲁⲁⲣⲱⲛ ⲥⲙⲟⲩ ⲉⲡϫⲟⲉⲓⲥ. ⲛⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡϫⲟⲉⲓⲥ ⲥⲙⲟⲩ ⲉⲡϫⲟⲉⲓⲥ. <span style=
  "color:#b00e23">(ⲕ̅ⲁ̅)</span> ⲡϫⲟⲉⲓⲥ ⲥⲙⲁⲙⲁⲁⲧ ϩⲛ̅ ⲥⲓⲱⲛ ⲡⲉⲧⲟⲩⲏϩ ϩⲛ̅
  ⲑⲓⲉⲣⲟⲩⲥⲁⲗⲏⲙ:
  <h3 id="psalms135">135</h3>ⲣ̅ⲗ̅ⲉ̅. ⲁⲗⲗⲏⲗⲟⲩⲓⲁ ⲛ̅ⲧⲇⲓⲡⲁⲛ <span style=
  "color:#b00e23">(ⲁ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ ϫⲉ ⲟⲩⲭⲣ̅ⲥ̅ ⲡⲉ ϫⲉ ⲟⲩϣⲁ ⲉⲛⲉϩ
  ⲡⲉ ⲡⲉϥⲛⲁ. <span style="color:#b00e23">(ⲃ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡⲛⲟⲩⲧⲉ
  ⲛ̅ⲛ̅ⲛⲟⲩⲧⲉ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ <span style="color:#b00e23">(ⲅ̅)</span>
  <span style="color:#b00e23">(ⲇ̅)</span> ⲡⲉⲛⲧⲁϥⲧⲁⲙⲓⲉ ⲛⲓϣⲡⲏⲣⲉ ⲙⲁⲩⲁⲁϥ ϫⲉ ⲟⲩϣⲁ
  ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲉ̅)</span> ⲡⲉⲛⲧⲁϥⲧⲁⲙⲓⲉ ⲙ̅ⲡⲏⲩⲉ ϩⲛ̅
  ⲟⲩⲙⲛ̅ⲧⲣⲙ̅ⲛ̅ϩⲏⲧ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲋ̅)</span>
  ⲡⲉⲛⲧⲁϥⲥⲙⲛ̅ⲥⲛ̅ⲧⲉ ⲙ̅ⲡⲕⲁϩ ϩⲓϫⲙ̅ ⲡⲙⲟⲟⲩ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ <span style=
  "color:#b00e23">(ⲍ̅)</span> ⲡⲉⲛⲧⲁϥⲧⲁⲙⲓⲉ ⲛⲓⲛⲟϭ ⲛ̅ⲣⲉϥⲣ̅ⲟⲩⲟⲉⲓⲛ ϫⲉ ⲟⲩϣⲁ ⲉⲛⲉϩ ⲡⲉ
  ⲡⲉϥⲛⲁ. <span style="color:#b00e23">(ⲏ̅)</span> ⲡⲣⲏ ⲉⲧⲉⲝⲟⲩⲥⲓⲁ ⲙ̅ⲡⲉϩⲟⲟⲩ ⲡⲉ ⲟⲩϣⲁ
  ⲉⲛⲉϩ ⲡⲉ ⲡⲉϥⲛⲁ <span style="color:#b00e23">(ⲑ̅)</span> ⲡⲟⲟϩ ⲙⲛ̅ ⲛ̅ⲥⲓⲟⲟⲩ
  ⲧⲉⲝⲟⲩⲥⲓⲁ ⲛ̅ⲧⲉⲩϣⲏ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style=
  "color:#b00e23">(ⲓ̅)</span> ⲡⲉⲛⲧⲁϥⲡⲁⲧⲁⲥⲥⲉ ⲛ̅ⲕⲏⲙⲉ ⲙⲛ̅ ⲛⲉⲩϣⲣⲡ̅ ⲙ̅ⲙⲓⲥⲉ ϫⲉ ⲟⲩϣⲁ
  ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲓ̅ⲁ̅)</span> ⲡⲉⲛⲧⲁϥ ⲙ̅ⲡⲓⲏ̅ⲗ̅ ⲉⲃⲟⲗ
  ϩⲛ̅ ⲧⲉⲩⲙⲏⲧⲉ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲓ̅ⲃ̅)</span>
  ϩⲛ̅ ⲟⲩϭⲓϫ ⲉⲥϫⲟⲟⲣ ⲙⲛ̅ ⲟⲩϭⲃⲟⲓ ⲉϥϫⲟⲥⲉ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style=
  "color:#b00e23">(ⲓ̅ⲅ̅)</span> ⲡⲉⲛⲧⲁϥⲡⲉϣ ⲧⲉⲣⲩⲑⲣⲁ ⲑⲁⲗⲁⲥⲥⲁ ⲉϩⲉⲛⲧⲟ ϫⲉ ⲟⲩϣⲁ ⲉⲛⲉϩ
  ⲡⲉ ⲡⲉϥⲛⲁ. <span style="color:#b00e23">(ⲓ̅ⲇ̅)</span> ⲉⲁϥⲙ̅ ⲡⲓⲏ̅ⲗ̅ ⲉⲃⲟⲗ ϩⲛ̅
  ⲧⲉⲥⲙⲏ ⲧⲉ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲓ̅ⲉ̅)</span>
  ⲉⲁϥⲣⲱϩⲧ̅ ⲙ̅ⲫⲁⲣⲁⲱ ⲙⲛ̅ ⲧⲉϥϭⲟⲙ ⲉⲧⲉⲣⲩⲑⲣⲁ ⲑⲁⲗⲁⲥⲥⲁ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ.
  <span style="color:#b00e23">(ⲓ̅ⲋ̅)</span> ⲡⲉⲛⲧⲁϥⲙ̅ ⲡⲉϥⲗⲁⲟⲥ ⲉⲃⲟⲗ ϩⲙ̅ ⲡϫⲁⲓⲉ ϫⲉ
  ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. ⲡⲉⲛⲧⲁϥⲛ̅ ⲙ̅ⲙⲟⲟⲩ ⲉⲃⲟⲗ ϩⲛ̅ ⲟⲩⲡⲉⲧⲣⲁ ⲉⲥⲛⲁϣⲧ̅ ϫⲉ ⲟⲩϣⲁ ⲉⲛⲉϩ ⲡⲉ
  ⲡⲉϥⲛⲁ. <span style="color:#b00e23">(ⲓ̅ⲍ̅)</span> ⲡⲉⲛⲧⲁϥⲡⲁⲧⲁⲥⲥⲉ ⲛ̅ⲛⲓⲛⲟϭ ⲛ̅ⲣ̅ⲣⲟ
  ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲓ̅ⲏ̅)</span> ⲉⲁϥⲙⲟⲩⲟⲩⲧ
  ⲛ̅ϩⲉⲛⲣ̅ⲣⲱⲟⲩ ⲉⲩⲧⲁϫⲣⲏⲩ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style=
  "color:#b00e23">(ⲓ̅ⲑ̅)</span> ⲥⲏⲱⲛ ⲡⲣ̅ⲣⲟ ⲛ̅ⲁⲙⲟⲣⲣⲁⲓⲟⲥ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ.
  <span style="color:#b00e23">(ⲕ̅)</span> ⲱⲅ ⲡⲣ̅ⲣⲟ ⲛ̅ⲧⲃⲁⲥⲁⲛ ϫⲉ ⲟⲩϣⲁ ⲉⲛⲉϩ ⲡⲉ
  ⲡⲉϥⲛⲁ. <span style="color:#b00e23">(ⲕ̅ⲁ̅)</span> ⲁϥϯ ⲡⲉⲩⲕⲁϩ ⲛ̅ⲕⲗⲏⲣⲟⲛⲟⲙⲓⲁ ϫⲉ
  ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲕ̅ⲃ̅)</span> ⲛ̅ⲕⲗⲏⲣⲟⲛⲟⲙⲓⲁ
  ⲙ̅ⲡⲓⲏ̅ⲗ̅ ⲡⲉϥϩⲙ̅ϩⲁⲗ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style=
  "color:#b00e23">(ⲕ̅ⲅ̅)</span> ⲁ ⲡϫⲟⲉⲓⲥ ⲣ̅ⲡⲉⲛⲙⲉⲉⲩⲉ ϩⲙ̅ ⲡⲉⲛⲑⲃⲃⲓⲟ ϫⲉ ⲟⲩϣⲁ ⲉⲛⲉϩ
  ⲡⲉ ⲡⲉϥⲛⲁ. <span style="color:#b00e23">(ⲕ̅ⲇ̅)</span> ⲁϥⲥⲟⲧⲛ̅ ⲉⲃⲟⲗ ϩⲓⲧⲛ̅
  ⲛⲉⲛϫⲓϫⲉⲉⲩ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲕ̅ⲉ̅)</span>
  ⲡⲉⲧϯ ϩⲣⲉ ⲛ̅ⲥⲁⲣⲝ ⲛⲓⲙ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ. ⲟⲩⲱⲛϩ̅ ⲉⲃⲟⲗ ⲙ̅ⲡⲛⲟⲩⲧⲉ ⲛ̅ⲧⲡⲉ ϫⲉ ⲟⲩϣⲁ
  ⲉⲛⲉϩ ⲡⲉ ⲡⲉϥⲛⲁ. <span style="color:#b00e23">(ⲕ̅ⲋ̅)</span> ⲟⲩⲱⲛϩ̅ ⲉⲃⲟⲗ ⲙ̅ⲡϫⲟⲉⲓⲥ
  ⲛ̅ⲛ̅ϫⲟⲉⲓⲥ ϫⲉ ⲟⲩϣⲁ ⲉⲛⲉϩ ⲡⲉ ⲡⲉϥⲛⲁ.
  <h3 id="psalms136">136</h3>ⲣ̅ⲗ̅ⲋ̅. ⲡⲁ ⲓⲉⲣⲏⲙⲓⲁⲥ <span style=
  "color:#b00e23">(ⲁ̅)</span> ⲉⲛϩⲣⲁⲓ ϩⲓϫⲛ̅ ⲛⲓⲉⲣⲱⲟⲩ ⲛ̅ⲧⲃⲁⲃⲩⲗⲱⲛ. ⲁⲛϩⲙⲟⲟⲥ ⲉϩⲣⲁⲓ
  ⲁⲛⲣⲓⲙⲉ ϩⲙ̅ ⲡⲧⲣⲉⲛⲣ̅ⲡⲙⲉⲉⲩⲉ ⲛ̅ⲥⲓⲱⲛ. <span style="color:#b00e23">(ⲃ̅)</span>
  ⲁⲛⲓϣⲉ ⲛ̅ⲛⲉⲛⲟⲣⲅⲁⲛⲟⲛ ⲉⲛⲉⲥⲃⲱ ⲛ̅ⲧⲱⲣⲉ ϩⲛ̅ ⲧⲉⲥⲙⲏⲧⲉ. <span style=
  "color:#b00e23">(ⲅ̅)</span> ϫⲉ ⲛ̅ⲧⲁⲩϫⲛ̅ ⲟⲩⲛ ⲙ̅ⲙⲁⲩ ⲛ̅ϭⲓ ⲛⲉⲧⲁⲓⲭⲙⲁⲗⲱⲧⲓⲍⲉ ⲙ̅ⲙⲟⲛ
  ⲉϩⲉⲛϣⲁϫⲉ ⲛ̅ⲱⲇⲏ. ⲁⲩⲱ ⲛⲉⲧϫⲓ ⲙ̅ⲙⲟⲛ ϫⲉ ϫⲱ ⲉⲣⲟⲛ ⲛ̅ⲟⲩⲥⲙⲟⲩ ⲟⲩϫⲱ ⲉⲃⲟⲗ ϩⲛ̅ ⲛ̅ⲱⲇⲏ
  ⲛ̅ⲥⲓⲱⲛ. <span style="color:#b00e23">(ⲇ̅)</span> ⲛ̅ⲁϣ ⲛ̅ϩⲉ ⲧⲛ̅ⲛⲁϫⲱ ⲛ̅ⲧⲱⲇⲏ
  ⲙ̅ⲡϫⲟⲉⲓⲥ ϩⲛ̅ ⲟⲩⲕⲁϩ ⲛ̅ϣⲙ̅ⲙⲟ. <span style="color:#b00e23">(ⲉ̅)</span>
  ⲉⲓϣⲁⲛⲣ̅ⲡⲟⲩⲱⲃϣ̅ ⲑⲓⲗ̅ⲏ̅ⲙ̅ ⲉⲩⲉⲣ̅ⲡⲱⲃϣ̅ ⲛ̅ⲧⲁⲟⲩⲛⲁⲙ. ⲉⲣⲉ ⲡⲁⲗⲁⲥ ⲧⲱϭⲉ ⲉⲧⲁϣⲟⲩⲱⲃⲉ.
  <span style="color:#b00e23">(ⲋ̅)</span> ⲉⲓϣⲁⲛⲧⲙ̅ⲣ̅ ⲡⲟⲩⲙⲉⲉⲩⲉ ⲉⲓϣⲁⲛⲧⲙ̅ ⲕⲱ
  ⲛ̅ⲑⲓⲗ̅ⲏ̅ⲙ̅ ϩⲛ̅ ⲧⲁⲣⲭⲏ ⲙ̅ⲡⲁⲟⲩⲛⲟϥ. <span style="color:#b00e23">(ⲍ̅)</span>
  ⲁⲣⲓⲡⲙⲉⲉⲩⲉ ⲉⲡϫⲟⲉⲓⲥ ⲛ̅ⲛ̅ϣⲏⲣⲉ ⲛ̅ⲉⲇⲱⲙ. ⲁⲩⲱ ⲡⲉⲟⲟⲩ ⲛ̅ⲑⲓⲗ̅ⲏ̅ⲙ̅ ⲛⲉⲧϫⲱ ⲙ̅ⲙⲟⲥ ϫⲉ ⲧⲁⲕⲟⲥ
  ⲧⲁⲕⲟⲥ ϣⲁϩⲣⲁⲓ ⲉⲛⲉⲥⲥⲛ̅ⲧⲉ. <span style="color:#b00e23">(ⲏ̅)</span> ⲧϣⲉⲉⲣⲉ
  ⲛⲧⲃⲁⲃⲩⲗⲱⲛ ⲧ̅ⲧⲁⲗⲁⲓⲡⲱⲣⲟⲥ. ⲛⲁⲓⲁⲧϥ̅ ⲙ̅ⲡⲉⲧⲛⲁⲧⲱⲱⲃⲉ ⲛⲉ ⲙ̅ⲡⲟⲩⲧⲱⲱⲃⲉ ⲛ̅ⲧⲁⲧⲟⲟⲃⲉϥ ⲛⲁⲛ.
  <span style="color:#b00e23">(ⲑ̅)</span> ⲛⲁⲓⲁⲧϥ̅ ⲙ̅ⲡⲉⲧⲛⲁⲁⲙⲁϩⲧⲉ ⲛ̅ⲛⲟⲩϣⲏⲣⲉ
  ⲛϥ̅ⲧⲟⲙⲥⲟⲩ ϩⲁⲧⲛ̅ ⲧⲡⲉⲧⲣⲁ:
  <h3 id="psalms137">137</h3>ⲣ̅ⲗ̅ⲍ̅. ⲡⲁ ⲍⲁⲭⲁⲣⲓⲁⲥ ⲉⲇⲁⲩⲉⲓⲇ <span style=
  "color:#b00e23">(ⲁ̅)</span> ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ⲡϫⲟⲓ̈ⲥ ϩⲙ̅ ⲡⲁϩⲏⲧ ⲧⲏⲣϥ̅. ϫⲉ
  ⲁⲕⲥⲱⲧⲙ̅ ⲉⲛ̅ϣⲁϫⲉ ⲛ̅ⲧⲁⲧⲁⲡⲣⲟ. ⲁⲩⲱ ϯⲛⲁⲯⲁⲗⲗⲉⲓ ⲉⲣⲟⲕ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ⲁⲅⲅⲉⲗⲟⲥ.
  <span style="color:#b00e23">(ⲃ̅)</span> ϯⲛⲁⲟⲩⲱϣⲧ̅ ⲛ̅ⲛⲁϩⲣⲙ̅ ⲙ̅ⲡⲉⲕⲣ̅ⲡⲉ ⲉⲧⲟⲩⲁⲁⲃ.
  ϯⲛⲁⲟⲩⲱⲛϩ̅ ⲉⲃⲟⲗ ⲙ̅ⲡⲉⲕⲣⲁⲛ ⲉϩⲣⲁⲓ ⲉϫⲙ̅ ⲡⲉⲕⲛⲁ ⲙⲛ̅ ⲧⲉⲕⲙⲉ. ϫⲉ ⲁⲕϫⲁⲥⲧ̅ ⲡⲉⲕⲣⲁⲛ ⲉⲧⲟⲩⲁⲁⲃ
  ⲉϫⲛ̅ ⲟⲩⲟⲛ ⲛⲓⲙ. <span style="color:#b00e23">(ⲅ̅)</span> ⲙ̅ⲡⲉϩⲟⲟⲩ ⲉϯⲛⲁⲱϣ ⲉϩⲣⲁⲓ
  ⲉⲣⲟⲕ ϭⲉⲡⲏ ⲛⲅ̅ⲥⲱⲧⲙ̅ ⲉⲣⲟⲓ ⲕⲛⲁⲧⲁϣⲟⲓ ϩⲛ̅ ⲧⲁⲯⲩⲭⲏ ϩⲛ̅ ⲟⲩϭⲟⲙ ⲉⲛⲁϣⲱⲥ. <span style=
  "color:#b00e23">(ⲇ̅)</span> ⲙⲁⲣⲉ ⲛⲉⲣ̅ⲣⲱⲟⲩ ⲧⲏⲣⲟⲩ ⲙ̅ⲡⲕⲁϩ ⲟⲩⲱⲛϩ̅ ⲛⲁⲕ ⲉⲃⲟⲗ
  ⲡϫⲟⲉⲓⲥ. ϫⲉ ⲁⲩⲥⲱⲧⲙ̅ ⲉⲛ̅ϣⲁϫⲉ ⲛ̅ⲧⲁⲧⲡⲣⲟ. <span style="color:#b00e23">(ⲉ̅)</span>
  ⲁⲩⲱ ⲙⲁⲣⲟⲩϫⲱ ⲛ̅ⲛ̅ⲱⲇⲏ ⲙ̅ⲡϫⲟⲉⲓⲥ ϫⲉ ⲟⲩⲛⲟϭ ⲡⲉ ⲡⲉⲟⲟⲩ ⲙ̅ⲡϫⲟⲉⲓⲥ. <span style=
  "color:#b00e23">(ⲋ̅)</span> ϫⲉ ⲡϫⲟⲉⲓⲥ ϫⲟⲥⲉ ⲁⲩⲱ ϥϭⲱϣⲧ̅ ⲉϫⲛ̅ ⲛⲉⲧⲑⲃⲃⲓⲏⲩ. ⲁⲩⲱ
  ϥⲛⲁⲩ ⲉⲛⲉⲧϫⲟⲥⲉ ⲙ̅ⲡⲟⲩⲉ. <span style="color:#b00e23">(ⲍ̅)</span> ⲉⲓϣⲁⲛⲃⲱⲕ ⲉⲧⲙⲏⲧⲉ
  ⲛ̅ⲧⲉⲑⲗⲓⲯⲓⲥ ⲕⲛⲁⲧⲁⲛϩⲟⲓ ⲁⲕⲥⲟⲟⲩⲧⲛ̅ ⲛ̅ⲧⲉⲕϭⲓϫ ⲉⲧⲟⲣⲅⲏ ⲛ̅ⲛⲉⲕϫⲁϫⲉ ⲁⲩⲱ ⲁ ⲧⲉⲕⲟⲩⲛⲁⲙ
  ⲧⲁⲛϩⲟⲓ <span style="color:#b00e23">(ⲏ̅)</span> ⲡϫⲟⲉⲓⲥ ⲛⲁϯ ϩⲁⲣⲟⲓ. ⲡϫⲟⲉⲓⲥ ⲡⲉⲕⲛⲁ
  ϣⲟⲟⲡ ϣⲁ ⲉⲛⲉϩ. ⲙ̅ⲡⲣ̅ⲕⲱ ⲛ̅ⲥⲱⲕ ⲛ̅ⲛⲉϩⲃⲏⲩⲉ ⲛ̅ⲛⲉⲕϭⲓϫ:
  <h3 id="psalms138">138</h3><span style="color:#000000">ⲣ̅ⲗ̅ⲏ̅. ⲉⲡϫⲱⲕ ⲉⲃⲟⲗ
  ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ ⲡⲁ ⲍⲁⲭⲁⲣⲓⲁⲥ ϩⲙ̅ ⲡϫⲱⲱⲣⲉ ⲉⲃⲟⲗ.</span> <span style=
  "color:#b00e23">(ⲁ̅)</span> ⲡϫⲟⲉⲓⲥ ⲁⲕⲇⲟⲕⲓⲙⲁⲍⲉ ⲙ̅ⲙⲟⲓ ⲁⲕⲥⲟⲩⲱⲛⲧ̅ <span style=
  "color:#b00e23">(ⲃ̅)</span> ⲛ̅ⲧⲟⲕ ⲁⲕⲥⲟⲩⲛ ⲧⲁϭⲓⲛϩⲙⲟⲟⲥ ⲙⲛ̅ ⲧⲁϭⲓⲛⲧⲱⲟⲩⲛ. ⲁⲕⲉⲓⲙⲉ
  ⲛⲁⲙⲟⲕⲙⲉⲕ ⲧⲏⲣⲟⲩ ⲙ̅ⲡⲟⲩⲉ. <span style="color:#b00e23">(ⲅ̅)</span> ⲁⲕϩⲟⲧϩⲧ̅
  ⲛ̅ⲧⲁϩⲓⲏ ⲙⲛ̅ ⲧⲁϣⲃⲱ ⲁⲩⲱ ⲁⲕⲛⲁⲩ ⲉⲛⲁϩⲓⲟⲟⲩⲉ ⲧⲏⲣⲟⲩ. <span style=
  "color:#b00e23">(ⲇ̅)</span> ϫⲉ ⲙⲛ̅ ⲕⲣⲟϥ ϩⲙ̅ ⲡⲁⲗⲁⲥ. ⲉⲓⲥ ϩⲏⲏⲧⲉ ⲡϫⲟⲉⲓⲥ ⲛ̅ⲧⲟⲕ
  ⲁⲕⲉⲓⲙⲉ ⲉⲛⲉⲧⲛⲁϣⲱⲡⲉ ⲙⲛ̅ ⲛ̅ϣⲟⲣⲡ. <span style="color:#b00e23">(ⲉ̅)</span> ⲛ̅ⲧⲟⲕ
  ⲁⲕⲡⲗⲁⲥⲥⲉ ⲙ̅ⲙⲟⲓ. ⲁⲩⲱ ⲁⲕⲕⲁ ⲧⲉⲕϭⲓϫ ϩⲓϫⲱⲓ. <span style=
  "color:#b00e23">(ⲋ̅)</span> ⲁⲩⲣ̅ϣⲡⲏⲣⲉ ⲙ̅ⲡⲉⲕⲥⲟⲟⲩⲛ ⲛ̅ϩⲏⲧ. ⲁϥⲧⲁϫⲣⲟ ⲛ̅ϯⲛⲁϣ̅ϭⲛ̅ϭⲟⲙ
  ⲁⲛ ⲉⲣⲟϥ. <span style="color:#b00e23">(ⲍ̅)</span> ⲉⲓⲛⲁⲃⲱⲕ ⲉⲃⲟⲗ ⲙ̅ⲡⲉⲕⲡⲛ̅ⲁ̅. ⲏ
  ⲉⲓⲛⲁⲡⲱⲧ ⲉⲧⲱⲛ ⲉⲃⲟⲗ ⲙ̅ⲡⲉⲕϩⲟ. <span style="color:#b00e23">(ⲏ̅)</span> ⲉⲓϣⲁⲛⲃⲱⲕ
  ⲉϩⲣⲁⲓ ⲉⲧⲡⲉ ⲕⲙ̅ⲙⲁⲩ. ⲉⲓϣⲁⲛⲃⲱⲕ ⲉⲡⲉⲥⲏⲧ ⲉⲁⲙⲛ̅ⲧⲉ ⲕⲛⲙ̅ⲙⲁⲓ <span style=
  "color:#b00e23">(ⲑ̅)</span> ⲉⲓϣⲁⲛϫⲓ ⲛ̅ⲛⲁⲧⲛϩ̅ ⲙ̅ⲡⲛⲁⲩ ⲛ̅ϣⲱⲣⲡ̅ ⲧⲁⲟⲩⲱϩ ϩⲛ̅ ⲁⲣⲏϫⲥ̅
  ⲛ̅ⲑⲁⲗⲁⲥⲥⲁ ⲕⲁⲓ ⲅⲁⲣ ⲧⲉⲕϭⲓϫ ⲙ̅ⲙⲁⲩ. <span style="color:#b00e23">(ⲓ̅)</span>
  ⲧⲉⲕⲟⲩⲛⲁⲙ ⲛⲁϫⲓⲙⲟⲉⲓⲧ ϩⲏⲧⲧ̅ ⲛ̅ⲥϣⲟϫⲡⲧ̅. <span style="color:#b00e23">(ⲓ̅ⲁ̅)</span>
  ⲁⲓ̈ϫⲟⲟⲥ ⲛ̅ⲧⲟⲟⲩⲛ ϫⲉ ⲟⲩⲛ̅ ⲟⲩⲕⲁⲕⲉ ⲛⲁϩⲟⲙⲛ̅ⲧ. ⲁ ⲧⲉⲩϣⲏ ⲣ̅ⲟⲩⲟⲉⲓⲛ ϩⲛ̅ ⲧⲁⲧⲣⲩⲫⲏ.
  <span style="color:#b00e23">(ⲓ̅ⲃ̅)</span> ϫⲉ ⲙⲛ̅ ⲕⲁⲕⲉ ⲛⲁϩⲱⲡ ⲉⲣⲟⲕ. ⲁⲩⲱ ⲧⲉⲩϣⲏ
  ⲛⲁⲣ̅ⲟⲩⲟⲉⲓⲛ ⲛ̅ⲑⲉ ⲙ̅ⲡⲉϩⲟⲟⲩ. ⲛ̅ⲑⲉ ⲙ̅ⲡⲉⲥⲕⲁⲕⲉ. ⲧⲁⲓ ⲧⲉ ⲑⲉ ⲙ̅ⲡⲉⲥⲕⲉⲟⲩⲟⲉⲓⲛ.
  <span style="color:#b00e23">(ⲓ̅ⲅ̅)</span> ϫⲉ ⲛ̅ⲧⲟⲕ ⲡϫⲟⲉⲓⲥ ⲁⲕϫⲡⲟ ⲛⲁⲕ
  ⲛ̅ⲛⲁϭⲗⲟⲧⲉ. ⲁⲩⲱ ⲁⲕϣⲟⲡⲧ̅ ⲉⲣⲟⲕ ⲉⲃⲟⲗ ϩⲛ̅ ϩⲏⲧⲥ̅ ⲛ̅ⲧⲁⲙⲁⲁⲩ. <span style=
  "color:#b00e23">(ⲓ̅ⲇ̅)</span> ϯⲛⲁⲟⲩⲱⲛϩ̅ ⲛⲁⲕ ⲉⲃⲟⲗ ϫⲉ ⲁⲩⲧⲁⲛϩⲟⲩⲧⲧ̅ ⲉⲙⲁⲧⲉ.
  ϩⲉⲛϣⲡⲏⲣⲉ ⲛⲉ ⲛⲉⲕϩⲃⲏⲩⲉ. ⲉⲣⲉ ⲧⲁⲯⲩⲭⲏ ⲉⲓⲙⲉ ⲉⲣⲟⲟⲩ ⲉⲙⲁⲧⲉ. <span style=
  "color:#b00e23">(ⲓ̅ⲉ̅)</span> ϩⲛ̅ ⲟⲩϩⲱⲡ ⲙ̅ⲡⲉ ⲡⲁⲕⲁⲥ ϩⲱⲡ ⲉⲣⲟⲕ ⲉⲛⲧⲁⲕⲧⲁⲙⲓⲟϥ ϩⲙ̅
  ⲡϩⲱⲡ ⲁⲩⲱ ⲡⲁⲧⲁϫⲣⲟ ⲛ̅ⲛⲉⲧϩⲁⲡⲉⲥⲏⲧ ⲙ̅ⲡⲕⲁϩ. <span style=
  "color:#b00e23">(ⲓ̅ⲋ̅)</span> ⲁ ⲛⲉⲕⲃⲁⲗ ⲛⲁⲩ ⲉⲡⲁϣⲱⲱⲧ. ⲥⲉⲛⲁⲥϩⲁⲓⲥⲟⲩ ⲧⲏⲣⲟⲩ
  ⲉⲡⲉⲕϫⲱⲱⲙⲉ. ⲥⲉⲛⲁⲙⲟⲩϩ ⲙ̅ⲡⲉϩⲟⲟⲩ ⲛⲅ̅ⲛⲁⲓⲁⲓ ⲛ̅ϩⲏⲧⲟⲩ. <span style=
  "color:#b00e23">(ⲓ̅ⲍ̅)</span> ⲁ ⲛⲉⲕϣⲃⲉⲉⲣ ⲡⲛⲟⲩⲧⲉ ⲁⲓⲁⲓ ⲛ̅ⲛⲁϩⲣⲁⲓ ⲉⲙⲁⲧⲉ. ⲁ
  ⲛⲉⲩⲁⲣⲭⲏ ϭⲙ̅ϭⲟⲙ ⲉⲙⲁⲧⲉ. <span style="color:#b00e23">(ⲓ̅ⲏ̅)</span> ϯⲛⲁⲟⲡⲟⲩ
  ⲛ̅ⲥⲉⲁϣⲁⲓ ⲉϩⲟⲩⲉ ⲡϣⲱ. ⲁⲓⲧⲱⲟⲩⲛ ⲟⲛ ϯ ⲛⲙ̅ⲙⲁⲕ. <span style=
  "color:#b00e23">(ⲓ̅ⲑ̅)</span> ⲡⲛⲟⲩⲧⲉ ⲉⲕϣⲁⲛⲙⲉⲩⲧ ⲛ̅ⲣⲉϥⲣ̅ⲛⲟⲃⲉ. ⲛ̅ⲣⲱⲙⲉ ⲛ̅ⲥⲛⲟϥ
  ⲣⲉⲕⲧ̅ ⲧⲏⲩⲧⲛ̅ ⲛ̅ⲥⲁⲃⲟⲗ ⲙ̅ⲙⲟⲓ. <span style="color:#b00e23">(ⲕ̅)</span> ϫⲉ ⲡⲛⲟⲩⲧⲉ
  ⲛⲁϣⲁϫⲉ ⲉⲩⲙⲟⲕⲙⲉⲕ. ⲥⲉⲛⲁϫⲓ ⲛ̅ⲛⲉⲕⲡⲟⲗⲓⲥ ⲉⲡϫⲓⲛϫⲏ. <span style=
  "color:#b00e23">(ⲕ̅ⲁ̅)</span> ⲛⲉⲧⲙⲟⲥⲧⲉ ⲙ̅ⲙⲟⲕ ⲡϫⲟⲉⲓⲥ ⲁⲓⲙⲉⲥⲧⲱⲟⲩ. ⲁⲩⲱ ⲁⲓⲃⲱⲗ ⲉⲃⲟⲗ
  ⲉϫⲛ̅ ⲛⲉⲕϫⲁϫⲉ. <span style="color:#b00e23">(ⲕ̅ⲃ̅)</span> ⲁⲓⲙⲉⲥⲧⲱⲟⲩ ⲛ̅ⲟⲩⲛⲟϭ
  ⲙ̅ⲙⲟⲥⲧⲉ ⲁⲩϣⲱⲡⲉ ⲛⲁⲓ ⲉϩⲉⲛϫⲁϫⲉ. <span style="color:#b00e23">(ⲕ̅ⲅ̅)</span>
  ⲇⲟⲕⲓⲙⲁⲍⲉ ⲙ̅ⲙⲟⲓ ⲡⲛⲟⲩⲧⲉ ⲛⲅ̅ⲉⲓⲙⲉ ⲉⲡⲁϩⲏⲧ. ϩⲉⲧⲁⲍⲉ ⲙ̅ⲙⲟⲓ ⲛⲅ̅ⲉⲓⲙⲉ ⲉⲛⲁϩⲓⲟⲟⲩⲉ. ⲛⲅ̅ⲛⲁⲩ
  ϫⲉ ⲟⲩⲛ̅ ϩⲓⲏ ⲛ̅ⲁⲛⲟⲙⲓⲁ ⲛ̅ϩⲏⲧⲧ̅ ⲛⲅ̅ϫⲓⲙⲟⲉⲓⲧ ϩⲏⲧ ϩⲛ̅ ⲟⲩϩⲓⲏ ϣⲁ ⲉⲛⲉϩ:
  <h3 id="psalms139">139</h3><span style="color:#000000">ⲣ̅ⲗ̅ⲑ̅. ⲉⲡϫⲱⲕ ⲉⲃⲟⲗ
  ⲡⲉⲯⲁⲗⲙⲟⲥ ⲛ̅ⲇⲁⲩⲉⲓⲇ</span> <span style="color:#b00e23">(ⲁ̅)</span> ⲡϫⲟⲉⲓⲥ
  ⲛⲁϩⲙⲉⲧ ⲉⲩⲣⲱⲙⲉ ⲙ̅ⲡⲟⲛⲏⲣⲟⲥ ⲙⲁⲧⲟⲩϫⲟⲓ ⲉⲩⲣⲱⲙⲉ ⲛ̅ⲣⲉϥϫⲓⲛ̅ϭⲟⲛⲥ̅. <span style=
  "color:#b00e23">(ⲃ̅)</span> ⲛⲁⲓ ⲉⲛⲧⲁⲩⲙⲉⲉⲩⲉ ⲉϩⲉⲛⲕⲁⲕⲓⲁ ϩⲙ̅ ⲡⲉⲩϩⲏⲧ. ⲁⲩⲥⲣ̅ⲙ̅ⲗⲁϩ
  ⲉⲃⲟⲗ ⲙ̅ⲡⲉϩⲟⲟⲩ ⲧⲏⲣϥ̅. <span style="color:#b00e23">(ⲅ̅)</span> ⲁⲩⲧⲱⲙ ⲛ̅ⲛⲉⲩⲗⲁⲥ
  ⲛ̅ⲑⲉ ⲛ̅ⲛⲓϩⲟϥ ⲟⲩⲙⲁⲧⲟⲩ ⲛ̅ϩⲟϥ ⲧⲉⲧϩⲁ ⲛⲉⲩⲥⲡⲟⲧⲟⲩ ⲇⲓⲁⲯⲁⲗⲙⲁ <span style=
  "color:#b00e23">(ⲇ̅)</span> ϩⲁⲣⲉϩ ⲉⲣⲟⲓ ⲡϫⲟⲉⲓⲥ ⲉⲧϭⲓϫ ⲙ̅ⲡⲣⲉϥⲣ̅ⲛⲟⲃⲉ. ⲙⲁⲧⲟⲩϫⲟⲓ
  ⲉϩⲉⲛⲣⲱⲙⲉ ⲛ̅ϫⲓⲛϭⲟⲛⲥ̅. ⲛⲁⲓ ⲉⲛⲧⲁⲩⲙⲉⲉⲩⲉ ⲉϯ ⲥⲗⲁⲁⲧⲉ ⲛ̅ⲛⲁⲧⲁϭⲥⲉ. <span style=
  "color:#b00e23">(ⲉ̅)</span> ⲛ̅ϫⲁⲥⲓϩⲏⲧ ϩⲱⲡ ⲉⲣⲟⲓ ⲛ̅ⲟⲩⲡⲁϣ. ⲁⲩⲥⲱⲙⲛ̅ⲧ ⲛ̅ϩⲉⲛⲛⲟⲩϩ
  ⲙ̅ⲡⲁϣ ⲛ̅ⲛⲁⲟⲩⲉⲣⲏⲧⲉ. ⲁⲩⲕⲱ ⲉⲣⲟⲓ ⲛ̅ϩⲉⲛϫⲣⲟⲡ ⲉⲩϩⲏⲛ ⲉϩⲟⲩⲛ ⲉⲧⲁϩⲓⲏ. ⲇⲓⲁⲯⲁⲗⲙⲁ
  <span style="color:#b00e23">(ⲋ̅)</span> ⲁⲓϫⲟⲟⲥ ⲙ̅ⲡϫⲟⲉⲓⲥ ϫⲉ ⲛ̅ⲧⲟⲕ ⲡⲉ ⲡⲁⲛⲟⲩⲧⲉ.
  ⲡϫⲟⲉⲓⲥ ⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅. <span style="color:#b00e23">(ⲍ̅)</span>
  ⲡϫⲟⲉⲓⲥ ⲡϫⲟⲉⲓⲥ ⲧϭⲟⲙ ⲙ̅ⲡⲁⲟⲩϫⲁⲓ. ⲁⲕⲣ̅ϩⲁⲓⲃⲉⲥ ⲉⲣⲟⲓ ϩⲛ̅ ⲟⲩϩⲟⲟⲩ ⲙ̅ⲡⲟⲗⲉⲙⲟⲥ.
  <span style="color:#b00e23">(ⲏ̅)</span> ⲡϫⲟⲉⲓⲥ ⲙ̅ⲡⲣ̅ϯ ⲉⲃⲟⲗ ϩⲛ̅ ⲧⲁⲉⲡⲓⲑⲩⲙⲓⲁ
  ⲛ̅ⲟⲩⲣⲉϥⲣ̅ⲛⲟⲃⲉ. ⲁⲩⲙⲉⲉⲩⲉ ⲉⲣⲟⲓ ⲙ̅ⲡⲣ̅ⲕⲁⲁⲧ ⲛ̅ⲥⲱⲕ ⲙⲏⲡⲟⲧⲉ ⲛ̅ⲥⲉϫⲓⲥⲉ ⲛ̅ϩⲏⲧ. ⲇⲓⲁⲯⲁⲗⲙⲁ
  <span style="color:#b00e23">(ⲑ̅)</span> ⲧⲁⲡⲉ ⲁⲧⲉⲩⲥⲟⲟⲩϩⲥ̅ ⲡⲉ ⲡϩⲓⲥⲉ ⲛ̅ⲛⲉⲩⲥⲡⲟⲧⲟⲩ
  ⲉⲧⲛⲁⲕⲱⲧⲉ ⲉⲣⲟⲟⲩ. <span style="color:#b00e23">(ⲓ̅)</span> ⲟⲩⲛ̅ ϩⲉⲛϫⲃ̅ⲃⲥ̅ ⲛⲁϩⲉ
  ⲉϫⲱⲟⲩ ⲁⲩⲱ ⲕⲛⲁⲧⲁⲩⲟⲟⲩ ⲉϩⲣⲁⲓ ϩⲛ̅ ⲟⲩⲕⲱϩⲧ̅ ⲛ̅ⲛⲉⲩⲉϣⲁϩⲉⲣⲁⲧⲟⲩ ϩⲛ̅ ⲛⲉⲩⲧⲁⲗⲁⲓⲡⲱⲣⲓⲁ.
  <span style="color:#b00e23">(ⲓ̅ⲁ̅)</span> ⲟⲩⲣⲱⲙⲉ ⲛⲁϣⲟⲉⲓϣ ⲛ̅ⲛⲉϥⲥⲟⲟⲩⲧⲛ̅ ϩⲓϫⲙ̅
  ⲡⲕⲁϩ. ⲟⲩⲣⲱⲙⲉ ⲛ̅ϫⲓⲛ̅ϭⲟⲛⲥ̅ ⲙ̅ⲡⲉⲑⲟⲟⲩ ⲛⲁϭⲱⲣϭ̅ ⲉⲣⲟϥ ⲉⲧⲁⲕⲟϥ. <span style=
  "color:#b00e23">(ⲓ̅ⲃ̅)</span> ⲁⲓⲉⲓⲙⲉ ϫⲉ ⲡϫⲟⲉⲓⲥ ⲛⲁⲣ̅ⲡⲉⲕⲃⲁ ⲙ̅ⲡϩⲏⲕⲉ ⲙⲛ̅ ⲡϩⲁⲡ
  ⲙ̅ⲡⲉⲃⲓⲏⲛ. <span style="color:#b00e23">(ⲓ̅ⲅ̅)</span> ⲡⲗⲏⲛ ⲛ̅ⲇⲓⲕⲁⲓⲟⲥ
  ⲛⲁⲉⲝⲟⲙⲟⲗⲟⲅⲉⲓ ⲙ̅ⲡⲉⲕⲣⲁⲛ. ⲛⲉⲧⲥⲟⲩⲧⲱⲛ ⲛⲁⲟⲩⲱϩ ⲙⲛ̅ ⲡⲉⲕϩⲟ:
  <h3 id="psalms140">140</h3><span style="color:#000000">ⲣ̅ⲙ̅. ⲡⲉⲯⲁⲗⲙⲟⲥ
  ⲛ̅ⲇⲁⲩⲉⲓⲇ</span> <span style="color:#b00e23">(ⲁ̅)</span> ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ
  ⲡϫⲟⲉⲓⲥ ⲥⲱⲧⲙ̅ ⲉⲣⲟⲓ. ϯϩⲧⲏⲕ ⲉⲡⲁϩⲣⲟⲟⲩ ϩⲙ̅ ⲡⲧⲣⲁⲱϣ ⲉϩⲣⲁⲓ ⲉⲣⲟⲕ. <span style=
  "color:#b00e23">(ⲃ̅)</span> ⲙⲁⲣⲉ ⲡⲁϣⲗⲏⲗ ⲥⲟⲟⲩⲧⲛ ⲛ̅ⲑⲉ ⲛ̅ⲟⲩϣⲟⲩϩⲏⲛⲉ ⲙ̅ⲡⲉⲕⲙ̅ⲧⲟ
  ⲉⲃⲟⲗ. ⲡϥⲓ ⲛ̅ⲛⲁϭⲓϫⲉ ⲉϩⲣⲁⲓ ⲛ̅ⲑⲉ ⲛ̅ⲟⲩⲑⲩⲥⲓⲁ ⲙ̅ⲡⲛⲁⲩ ⲛ̅ⲣⲟⲩϩⲉ. <span style=
  "color:#b00e23">(ⲅ̅)</span> ⲡϫⲟⲉⲓⲥ ⲁⲕⲕⲱ ⲛ̅ⲟⲩϩⲁⲣⲉϩ ϩⲓⲣⲛ̅ ⲣⲱⲓ. ⲁⲩⲱ ⲟⲩⲣⲟ
  ⲉϥⲧⲁϫⲣⲏⲩ ϩⲛ̅ ⲛⲁⲥⲡⲟⲧⲟⲩ. <span style="color:#b00e23">(ⲇ̅)</span> ⲙ̅ⲡⲣ̅ⲣⲕ̅ ⲡⲁϩⲏⲧ
  ⲉϩⲉⲛϣⲁϫⲉ ⲉⲩϩⲟⲟⲩ ⲉⲧⲣⲁϭⲛ̅ ⲗⲟⲓϭⲉ ϩⲛ̅ ϩⲉⲛⲛⲟⲃⲉ ⲙⲛ̅ ⲛ̅ⲣⲱⲙⲉ ⲉⲧⲉⲓⲣⲉ ⲛ̅ⲧⲁⲛⲟⲙⲓⲁ. ⲁⲩⲱ
  ⲛ̅ⲛⲁϫⲓϣⲟϫⲛⲉ ⲙⲛ̅ ⲛⲉⲩⲥⲱⲧⲡ̅. <span style="color:#b00e23">(ⲉ̅)</span> ⲡⲇⲓⲕⲁⲓⲟⲥ
  ⲛⲁⲡⲁⲓⲇⲉⲩⲉ ⲙ̅ⲙⲟⲓ ϩⲛ̅ ⲟⲩⲛⲁ ⲁⲩⲱ ⲛϥ̅ϫⲡⲓⲟⲓ. ⲙ̅ⲡⲣ̅ⲧⲣⲉ ⲡⲛⲉϩ ⲇⲉ ⲛ̅ⲧⲟϥ ⲙ̅ⲡⲣⲉϥⲣ̅ⲛⲟⲃⲉ
  ⲧⲱϩⲥ̅ ⲛ̅ⲧⲁⲁⲡⲉ. ⲉⲧⲓ ⲉⲧⲓ ⲡⲁϣⲗⲏⲗ ϩⲙ̅ ⲡⲉⲩⲟⲩⲱϣ. <span style=
  "color:#b00e23">(ⲋ̅)</span> ⲁⲩⲱⲙⲕ̅ ⲛ̅ⲛ̅ϫⲱⲱⲣⲉ ⲙ̅ⲡⲕⲁϩ ϩⲁⲧⲛ̅ ⲧⲡⲉⲧⲣⲁ. ⲥⲱⲧⲙ̅
  ⲉⲛⲁϣⲁϫⲉ ϫⲉ ⲁⲩϭⲙ̅ϭⲟⲙ ⲛ̅ⲑⲉ ⲙ̅ⲡⲟⲩⲙⲟⲧ ⲙ̅ⲡⲕⲁϩ ⲁⲩⲡⲱϩ ϩⲓϫⲙ̅ ⲡⲕⲁϩ. <span style=
  "color:#b00e23">(ⲍ̅)</span> ⲁ ⲛⲉⲛⲕⲉⲉⲥ ϫⲱⲱⲣⲉ ⲉⲃⲟⲗ ϩⲁⲧⲛ̅ ⲁⲙⲛ̅ⲧⲉ. <span style=
  "color:#b00e23">(ⲏ̅)</span> ϫⲉ ⲉⲣⲉ ⲛⲁⲃⲁⲗ ⲡϫⲟⲉⲓⲥ ϥⲏⲩ ⲉϩⲣⲁⲓ ⲉⲣⲟⲕ. ⲁⲓϩⲉⲗⲡⲓⲍⲉ
  ⲉⲣⲟⲕ ⲙ̅ⲡⲣ̅ϥⲓ ⲛ̅ⲧⲁⲯⲩⲭⲏ. <span style="color:#b00e23">(ⲑ̅)</span> ϩⲁⲣⲉϩ ⲉⲣⲟⲓ
  ⲉⲡⲡⲁϣ ⲛ̅ⲧⲁⲩⲧⲁϩⲟϥ ⲉⲣⲁⲧϥ̅ ⲉⲣⲟⲓ. ⲁⲩⲱ ⲉⲃⲟⲗ ϩⲛ̅ ⲛⲉⲥⲕⲁⲛⲇⲁⲗⲟⲛ ⲛ̅ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ.
  <span style="color:#b00e23">(ⲓ̅)</span> ⲡⲣⲉϥⲣ̅ⲛⲟⲃⲉ ⲛⲁϩⲉ ϩⲙ̅ ⲡⲉϥϣⲛⲉ. ϯϣⲟⲟⲡ
  ⲁⲛⲟⲕ ⲙⲁⲩⲁⲁⲧ ϣⲁⲛϯⲥⲁⲁⲧϥ̅
  <h3 id="psalms141">141</h3><span style="color:#000000">[ⲣ̅ⲙ̅ⲁ̅. ⲡⲉⲯⲁⲗⲙⲟⲥ
  ⲛ̅ⲇⲁⲩⲉⲓⲇ]</span> <span style="color:#b00e23">(ⲁ̅)</span> ⲁⲓϫⲓϣⲕⲁⲕ ⲉϩⲣⲁⲓ ϩⲛ̅
  ⲧⲁⲥⲙⲉ ⲡϫⲟⲉⲓⲥ ⲁⲓⲥⲟⲡⲥ̅ ϩⲛ̅ ⲧⲁⲥⲙⲏ ⲉϩⲣⲁⲓ ⲉⲡϫⲟⲉⲓⲥ. <span style=
  "color:#b00e23">(ⲃ̅)</span> ϯⲛⲁⲡⲱϩⲧ̅ ⲙ̅ⲡⲁϣⲗⲏⲗ ⲙ̅ⲡⲉϥⲙ̅ⲧⲟ ⲉⲃⲟⲗ. ϯⲛⲁϫⲱ
  ⲛ̅ⲧⲁⲑⲗⲓⲯⲓⲥ ⲙ̅ⲡⲉϥⲙ̅ⲧⲟ ⲉⲃⲟⲗ <span style="color:#b00e23">(ⲅ̅)</span> ϩⲙ̅ ⲡⲧⲣⲉ
  ⲡⲁⲡⲛ̅ⲁ̅ ⲱϫⲛ̅ ⲛ̅ϩⲏⲧ ⲁⲩⲱ ⲛ̅ⲧⲟⲕ ⲁⲕⲉⲓⲙⲉ ⲉⲛⲁϩⲓⲟⲟⲩⲉ. ⲁⲩϩⲱⲡ ⲉⲣⲟⲓ ⲛ̅ⲟⲩⲡⲁϣ ϩⲓ ⲧⲉϩⲓⲏ
  ⲉⲛⲧⲁⲓⲙⲟⲟϣⲉ ⲛ̅ϩⲏⲧⲥ̅. <span style="color:#b00e23">(ⲇ̅)</span> ⲁⲓϭⲱϣⲧ̅ ϩⲓⲟⲩⲛⲁⲙ
  ⲙ̅ⲙⲟⲓ ⲉⲓⲛⲁⲩϫⲉ ⲙⲛ̅ ⲡⲉⲧⲥⲟⲟⲩⲛ ⲙ̅ⲙⲟⲓ ⲙ̅ⲡⲓϭⲛ̅ⲑⲉⲛⲣ̅ⲃⲟⲗ. ⲁⲩⲱ ⲙⲛ̅ ⲡⲉⲧϣⲓⲛⲉ ⲛ̅ⲥⲁ
  ⲧⲁⲯⲩⲭⲏ. <span style="color:#b00e23">(ⲉ̅)</span> ⲁⲓϫⲓϣⲕⲁⲕ ⲉϩⲣⲁⲓ ⲉⲣⲟⲕ ⲡϫⲟⲓ̈ⲥ
  ⲁⲓϫⲟⲟⲥ ϫⲉ ⲛ̅ⲧⲕ̅ ⲧⲁϩⲉⲗⲡⲓⲥ. ⲧⲁⲙⲉⲣⲓⲥ ϩⲙ̅ ⲡⲕⲁϩ ⲛ̅ⲛⲉⲧⲟⲛϩ̅. <span style=
  "color:#b00e23">(ⲋ̅)</span> ϯϩⲧⲏⲕ ⲉⲡⲉϩⲣⲟⲟⲩ ⲙ̅ⲡⲁⲥⲟⲡⲥ̅ ϫⲉ ⲁⲓⲑⲃⲃⲓⲟ ⲉⲙⲁⲧⲉ.
  ⲙⲁⲧⲟⲩϫⲟⲓ ⲉⲛⲉⲧⲡⲏⲧ ⲛ̅ⲥⲱⲓ ϫⲉ ⲁⲩϭⲙ̅ϭⲟⲙ ⲉϩⲟⲩ ⲉⲣⲟⲓ. <span style=
  "color:#b00e23">(ⲍ̅)</span> ⲁⲛⲓⲛⲉ ⲛ̅ⲧⲁⲯⲩⲭⲏ ⲉⲃⲟⲗ ϩⲙ̅ ⲡⲉϣⲧⲉⲕⲟ. ⲉⲧⲣⲁⲟⲩⲱⲛϩ ⲉⲃⲟⲗ
  ⲙ̅ⲡⲉⲕⲣⲁⲛ ⲡϫⲟⲉⲓⲥ ⲉⲣⲉ ⲛ̅ⲇⲓⲕⲁⲓⲟⲥ ϭⲉⲉⲧ ⲉⲣⲟⲓ ϣⲁⲛⲧⲕ̅ⲧⲟⲩⲉⲓⲟ ⲛⲁⲓ:
  <h3 id="psalms142">142</h3><span style="color:#000000">ⲣ̅ⲙ̅ⲃ̅. ⲡⲉⲯⲁⲗⲙⲟⲥ
  ⲛ̅ⲇⲁⲩⲉⲓⲇ ⲛ̅ⲧⲉⲣⲉ ⲡⲉϥϣⲏⲣⲉ ⲡⲱⲧ ⲛ̅ⲥⲱϥ.</span> <span style=
  "color:#b00e23">(ⲁ̅)</span> ⲡϫⲟⲉⲓⲥ ⲥⲱⲧⲙ̅ ⲉⲡⲁϣⲗⲏⲗ ϫⲓⲥⲙⲏ ⲉⲡⲁⲥⲟⲡⲥ̅ ϩⲛ̅ ⲧⲉⲕⲙⲉ.
  ⲥⲱⲧⲙ̅ ⲉⲣⲟⲓ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ. <span style="color:#b00e23">(ⲃ̅)</span>
  ⲛⲅ̅ⲧⲙ̅ⲉⲓ ⲉϩⲟⲩⲛ ⲉϫⲓϩⲁⲡ ⲙⲛ̅ ⲡⲉⲕϩⲙ̅ϩⲁⲗ. ϫⲉ ⲙⲛ̅ ⲗⲁⲁⲩ ⲛ̅ⲣⲱⲙⲉ ⲛⲁⲧⲙⲁⲉⲓⲟ ⲙ̅ⲡⲉⲕⲙ̅ⲧⲟ
  ⲉⲃⲟⲗ. <span style="color:#b00e23">(ⲅ̅)</span> ϫⲉ ⲁ ⲡϫⲁϫⲉ ⲡⲱⲧ ⲛ̅ⲥⲁ ⲧⲁⲯⲩⲭⲏ
  ⲁϥⲑⲃ̅ⲃⲓⲟ ⲙ̅ⲡⲁⲱⲛϩ̅ ⲉϩⲣⲁⲓ ⲉⲡⲕⲁϩ. ⲁϥⲑⲃ̅ⲃⲓⲟⲓ ϩⲛ̅ ϩⲉⲛⲙⲁ ⲛ̅ⲕⲁⲕⲉ ⲛ̅ⲑⲉ ⲛ̅ϩⲉⲛⲕⲱⲱⲥ ⲛ̅ϣⲁ
  ⲉⲛⲉϩ. <span style="color:#b00e23">(ⲇ̅)</span> ⲁⲩⲱ ⲁϥⲗⲩⲡⲉⲓ ⲛ̅ϭⲓ ⲡⲁⲡⲛ̅ⲁ̅. ⲁ
  ⲡⲁϩⲏⲧ ϣⲧⲟⲣⲧⲣ̅ ⲛ̅ϩⲏⲧ. <span style="color:#b00e23">(ⲉ̅)</span> ⲁⲓⲣ̅ⲡⲙⲉⲉⲩⲉ
  ⲛ̅ⲛⲉϩⲟⲟⲩ ⲛ̅ϣⲟⲣⲡ̅. ⲁⲓⲙⲉⲗⲉⲧⲁ ⲛ̅ⲛⲉⲕϩⲃⲏⲩⲉ ⲧⲏⲣⲟⲩ. ⲁⲓⲙⲉⲗⲉⲧⲁ ⲛ̅ⲛⲉϩⲃⲏⲩⲉ ⲛ̅ⲛⲉⲕϭⲓϫ.
  <span style="color:#b00e23">(ⲋ̅)</span> ⲁⲓⲡⲱⲣϣ̅ ⲛ̅ⲛⲁϭⲓϫ ⲉϩⲣⲁⲓ ⲉⲣⲟⲕ. ⲁ ⲧⲁⲯⲩⲭⲏ
  ⲣ̅ⲑⲉ ⲛ̅ⲛⲓⲕⲁϩ ⲉⲧⲟⲃⲉ ⲛ̅ⲛⲁϩⲣⲁⲕ. ⲇⲓⲁⲯⲁⲗⲙⲁ. <span style=
  "color:#b00e23">(ⲍ̅)</span> ⲥⲱⲧⲙ̅ ⲉⲣⲟⲓ ⲡϫⲟⲉⲓⲥ ϩⲛ̅ ⲟⲩϭⲉⲡⲏ ϫⲉ ⲁ ⲡⲁⲡⲛ̅ⲁ̅ ⲱϫⲛ̅.
  ⲙ̅ⲡⲣ̅ⲕⲱⲧⲉ ⲙ̅ⲡⲉⲕϩⲟ ⲛ̅ⲥⲁⲃⲟⲗ ⲙ̅ⲙⲟⲓ ⲧⲁⲣ̅ⲑⲉ ⲛ̅ⲛⲉⲧⲃⲏⲕ ⲉⲡⲉⲥⲏⲧ ⲉⲡϣⲏⲓ <span style=
  "color:#b00e23">(ⲏ̅)</span> ⲙⲁⲣⲓⲥⲱⲧⲙ̅ ⲉⲡⲉⲕⲛⲁ ⲙ̅ⲡⲛⲁⲩ ⲛ̅ϣⲱⲣⲡ̅. ϫⲉ ⲁⲓϩⲉⲗⲡⲓⲍⲉ
  ⲉⲣⲟⲕ. ⲙⲁⲧⲁⲙⲟⲓ ⲡϫⲟⲉⲓⲥ ⲉⲧⲉϩⲓⲏ ⲉϯⲛⲁⲃⲱⲕ ⲛ̅ϩⲏⲧⲥ̅. ϫⲉ ⲁⲓϥⲓ ⲉϩⲣⲁⲓ ⲉⲣⲟⲕ ⲛ̅ⲧⲁⲯⲩⲭⲏ.
  <span style="color:#b00e23">(ⲑ̅)</span> ⲙⲁⲧⲟⲩϫⲟⲓ ⲉⲛⲁϫⲁϫⲉ ⲡϫⲟⲓ̈ⲥ ϫⲉ ⲁⲓⲡⲱⲧ
  ⲉⲣⲁⲧⲕ̅ <span style="color:#b00e23">(ⲓ̅)</span> ⲙⲁⲧⲥⲁⲃⲟⲓ ⲉⲧⲣⲁⲣ̅ ⲡⲉⲕⲟⲩⲱϣ ϫⲉ
  ⲛ̅ⲧⲟⲕ ⲡⲉ ⲡⲁⲛⲟⲩⲧⲉ. ⲡⲉⲕⲡⲛ̅ⲁ̅ ⲉⲧⲛⲁⲛⲟⲩϥ ⲛⲁϫⲓⲙⲟⲉⲓⲧ ϩⲏⲧ ϩⲛ̅ ⲟⲩⲥⲟⲟⲩⲧⲛ̅. <span style=
  "color:#b00e23">(ⲓ̅ⲁ̅)</span> ⲕⲛⲁⲧⲁⲛϩⲟⲓ ⲉⲧⲃⲉ ⲡⲉⲕⲣⲁⲛ ⲡϫⲟⲉⲓⲥ. ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ
  ⲕⲛⲁ ⲛ̅ⲧⲁⲯⲩⲭⲏ ⲉⲃⲟⲗ ϩⲛ̅ ⲧⲉⲑⲗⲓⲯⲓⲥ. <span style="color:#b00e23">(ⲓ̅ⲃ̅)</span>
  ⲕⲛⲁϥⲱⲧⲉ ⲉⲃⲟⲗ ⲛ̅ⲛⲁϫⲁϫⲉ ϩⲙ̅ ⲡⲉⲕⲛⲁ. ⲕⲛⲁⲧⲁⲕⲉ ⲟⲩⲟⲛ ⲛⲓⲙ ⲉⲧⲑⲗⲓⲃⲉ ⲛ̅ⲧⲁⲯⲩⲭⲏ ϫⲉ ⲁⲛⲅ̅
  ⲡⲉⲕϩⲙ̅ϩⲁⲗ:
  <h3 id="psalms143">143</h3><span style="color:#000000">ⲣ̅ⲙ̅ⲅ̅. ⲡⲁ ⲇⲁⲩⲉⲓⲇ
  ⲛⲁϩⲣⲛ̅ ⲅⲟⲗⲓⲁⲑ</span> <span style="color:#b00e23">(ⲁ̅)</span> ϥⲥⲙⲁⲙⲁⲁⲧ ⲛ̅ϭⲓ
  ⲡϫⲟⲉⲓⲥ ⲡⲁⲛⲟⲩⲧⲉ ⲡⲉⲧⲧⲥⲁⲃⲟ ⲛ̅ⲛⲁϭⲓϫ ⲉⲡⲉⲙ̅ⲗⲁϩ. ⲛⲁⲧⲏⲏⲃⲉ ⲉⲩⲡⲟⲗⲉⲙⲟⲥ. <span style=
  "color:#b00e23">(ⲃ̅)</span> ⲡⲁⲛⲁ ⲙⲛ̅ ⲡⲁⲙⲁⲙ̅ⲡⲱⲧ. ⲡⲁⲣⲉϥϣⲟⲡⲧ̅ ⲉⲣⲟϥ ⲁⲩⲱ ⲡⲁⲛⲟⲩϩⲙ̅.
  ⲧⲁⲛⲁϣⲧⲉ ⲡⲉ ⲛ̅ⲧⲁⲓⲕⲁϩⲧⲏⲓ ⲉⲣⲟϥ. ⲡⲉⲧϩⲩⲡⲟⲧⲁⲥⲥⲉ ⲙ̅ⲡⲗⲁⲟⲥ ϩⲁⲣⲁⲧⲧ̅. <span style=
  "color:#b00e23">(ⲅ̅)</span> ⲡϫⲟⲉⲓⲥ ⲟⲩ ⲡⲉ ⲡⲣⲱⲙⲉ ϫⲉ ⲁⲕⲟⲩⲟⲛϩⲕ̅ ⲛⲁϥ ⲉⲃⲟⲗ. ⲏ ⲡϣⲏⲣⲉ
  ⲙ̅ⲡⲣⲱⲙⲉ ϫⲉ ⲕⲱⲡ ⲙ̅ⲙⲟϥ. <span style="color:#b00e23">(ⲇ̅)</span> ⲉⲣⲉ ⲡⲣⲱⲙⲉ ⲟ
  ⲛ̅ⲑⲉ ⲛ̅ϩⲉⲛⲡⲉⲧϣⲟⲩⲉⲓⲧ. ⲉⲣⲉ ⲛⲉϥϩⲟⲟⲩⲟⲩ ⲉⲓⲛⲉ ⲛ̅ⲑⲉ ⲛ̅ϩⲉⲛϩⲁⲓⲃⲉⲥ. <span style=
  "color:#b00e23">(ⲉ̅)</span> ⲡϫⲟⲉⲓⲥ ⲣⲉⲕⲧ̅ ⲧⲡⲉ ⲛⲅ̅ⲉⲓ ⲉⲡⲉⲥⲏⲧ. ϫⲱϩ ⲉⲛⲧⲟⲟⲩ ⲛ̅ⲥⲉϯ
  ⲕⲁⲡⲛⲟⲥ <span style="color:#b00e23">(ⲋ̅)</span> ϩⲱⲟⲩ ⲛ̅ϩⲉⲛⲃⲃⲣⲏϭⲉ ⲛⲅ̅ϫⲟⲟⲣⲟⲩ
  ⲉⲃⲟⲗ. ⲧⲃ̅ⲕⲉ ⲛⲉⲕⲥⲟⲧⲉ ⲛⲅ̅ϣⲧⲣ̅ⲧⲱⲣⲟⲩ. <span style="color:#b00e23">(ⲍ̅)</span>
  ⲙⲁⲧⲛ̅ⲛⲟⲟⲩ ⲛ̅ⲧⲉⲕϭⲓϫ ⲉⲃⲟⲗ ϩⲙ ⲡϫⲓⲥⲉ. ⲙⲁⲧⲟⲩϫⲟⲓ ⲛⲅ̅ⲛⲁϩⲙⲉⲧ ⲉϩⲉⲛⲙⲟⲟⲩ ⲉⲛⲁϣⲱⲟⲩ. ⲁⲩⲱ
  ⲉⲧϭⲓϫ ⲛ̅ⲛ̅ϣⲏⲣⲉ ⲛ̅ⲛ̅ϣⲙ̅ⲙⲟ. <span style="color:#b00e23">(ⲏ̅)</span> ⲧⲉⲩⲧⲁⲡⲣⲟ
  ⲁⲥϫⲱ ⲛ̅ϩⲉⲛⲡⲉⲧϣⲟⲩⲉⲓⲧ. ⲁⲩⲱ ⲧⲉⲩⲟⲩⲛⲁⲙ ⲟⲩⲟⲩⲛⲁⲙ ⲛ̅ϭⲓⲛ̅ϭⲟⲛⲥ̅ ⲧⲉ <span style=
  "color:#b00e23">(ⲑ̅)</span> ⲡⲛⲟⲩⲧⲉ ϯⲛⲁϫⲱ ⲉⲣⲟⲕ ⲛ̅ⲟⲩϫⲱ ⲛ̅ⲃⲣ̅ⲣⲉ ϯⲛⲁⲯⲁⲗⲗⲉⲓ ⲉⲣⲟⲕ
  ϩⲛ̅ ⲟⲩⲯⲁⲗⲧⲏⲣⲓⲟⲛ ⲙ̅ⲙⲏⲧ ⲛ̅ⲕⲁⲡ. <span style="color:#b00e23">(ⲓ̅)</span> ⲡⲉⲧϯ
  ⲛ̅ⲟⲩⲟⲩϫⲁⲓ ⲛ̅ⲛⲉⲣⲣⲱⲟⲩ. ⲡⲉⲧⲥⲱⲧⲉ ⲛ̅ⲇⲁⲩⲉⲓⲇ ⲡⲉϥϩⲙ̅ϩⲁⲗ ⲉⲃⲟⲗ ϩⲛ̅ ⲟⲩⲥⲏϥⲉ ⲉⲥϩⲟⲟⲩ.
  <span style="color:#b00e23">(ⲓ̅ⲁ̅)</span> ⲛⲁϩⲙⲉⲧ ⲛⲅ̅ⲧⲟⲩϫⲟⲓ ⲉⲃⲟⲗ ϩⲛ̅ ⲟⲩϣⲏⲣⲉ
  ⲛ̅ϣⲙ̅ⲙⲟ. ⲁ ⲧⲉⲩⲧⲁⲡⲣⲟ ϫⲉ ⲡⲉⲧϣⲟⲩⲉⲓⲧ. ⲧⲉⲩⲟⲛⲁⲙ ⲟⲩⲟⲩⲛⲁⲙ ⲛ̅ϫⲓⲛϭⲟⲛⲥ̅ ⲧⲉ. <span style=
  "color:#b00e23">(ⲓ̅ⲃ̅)</span> ⲛⲁⲓ ⲉⲣⲉ ⲛⲉⲩϣⲏⲣⲉ ⲟ ⲛ̅ⲑⲉ ⲛ̅ⲛⲓⲧⲱϭⲉ ⲛ̅ⲃⲣ̅ⲣⲉ
  ⲉⲛⲧⲁⲩⲧⲱⲕ ϩⲛ̅ ⲧⲉⲩⲙⲛ̅ⲧⲕⲟⲩⲓ. ⲉⲣⲉ ⲛⲉⲩϣⲉⲉⲣⲉ ⲧⲥⲁⲛⲏⲩ. ⲉⲩⲧⲁⲙⲓⲏⲩ ⲛ̅ⲑⲉ ⲛ̅ⲛⲓⲣ̅ⲡⲉ.
  <span style="color:#b00e23">(ⲓ̅ⲅ̅)</span> ⲉⲣⲉ ⲛⲉⲩⲧⲁⲙⲓⲟⲛ ⲙⲉϩ ⲉⲩⲡⲏⲛ ⲉⲃⲟⲗ ϩⲙ̅
  ⲡⲁⲓ ⲉⲡⲁⲓ. ⲛⲉⲩⲉⲥⲟⲟⲩ ⲉⲩϫⲡⲉ ϩⲁϩ ⲉⲩⲟϣ ϩⲛ̅ ⲛⲉⲩⲙⲁⲛ̅ⲉⲓ ⲉⲃⲟⲗ. <span style=
  "color:#b00e23">(ⲓ̅ⲇ̅)</span> ⲉⲣⲉ ⲛⲉⲩⲉϩⲟⲟⲩ ⲧⲏⲕ. ⲙⲛ̅ ⲧⲟⲩϩⲉ ⲛ̅ϫⲟⲟⲩ ⲇⲉ ϩⲓⲏ ⲛ̅ⲃⲱⲕ
  ⲉϩⲟⲩⲛ ⲉⲃⲟⲗ. ⲟⲩⲇⲉ ⲙⲛ̅ ⲁϣⲕⲁⲕ ϩⲛ̅ ⲛⲉⲩⲡⲗⲁⲧⲓⲁ. <span style=
  "color:#b00e23">(ⲓ̅ⲉ̅)</span> ⲁⲩⲙⲁⲕⲁⲣⲓⲍⲉ ⲙ̅ⲡⲗⲁⲟⲥ ⲉⲧⲉ ⲟⲩⲛ̅ⲧϥ̅ ⲛⲁⲓ ⲛⲁⲓⲁⲧϥ̅
  ⲙ̅ⲡⲗⲁⲟⲥ ⲉⲧⲉ ⲡϫⲟⲉⲓⲥ ⲡⲉ ⲡⲉϥⲛⲟⲩⲧⲉ.
  <h3 id="psalms144">144</h3><span style="color:#000000">ⲣ̅ⲙ̅ⲇ̅. ⲡⲉⲥⲙⲟⲩ
  ⲛ̅ⲇⲁⲩⲉⲓⲇ</span> <span style="color:#b00e23">(ⲁ̅)</span> ϯⲛⲁϫⲁⲥⲧⲕ̅ ⲡⲁⲛⲟⲩⲧⲉ
  ⲡⲁⲣ̅ⲣⲟ ϯⲛⲁⲥⲙⲟⲩ ⲉⲡⲉⲕⲣⲁⲛ ϣⲁ ⲉⲛⲉϩ ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ. <span style=
  "color:#b00e23">(ⲃ̅)</span> ϯⲛⲁⲥⲙⲟⲩ ⲉⲣⲟⲕ ⲙ̅ⲙⲏⲛⲉ ⲙ̅ⲙⲏⲛⲉ ⲧⲁⲥⲙⲟⲩ ⲉⲡⲉⲕⲣⲁⲛ ϣⲁ ⲉⲛⲉϩ
  ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ. <span style="color:#b00e23">(ⲅ̅)</span> ⲟⲩⲛⲟϭ ⲡⲉ ⲡϫⲟⲉⲓⲥ
  ⲉϥⲥⲙⲁⲙⲁⲁⲧ ⲉⲙⲁⲧⲉ. ⲁⲩⲱ ⲙⲛ̅ ϣⲓ ⲛ̅ⲧⲉϥⲙⲛ̅ⲧⲛⲟϭ. <span style=
  "color:#b00e23">(ⲇ̅)</span> ⲟⲩⲛ ⲟⲩϫⲱⲙ ⲙⲛ̅ ⲟⲩϫⲱⲙ ⲛⲁⲥⲙⲟⲩ ⲉⲛⲉⲕϩⲃⲏⲩⲉ. ⲁⲩⲱ ⲛ̅ⲥⲉϫⲱ
  ⲛ̅ⲧⲉⲕϭⲟⲙ. <span style="color:#b00e23">(ⲉ̅)</span> ⲁⲩⲱ ⲥⲉⲛⲁϫⲱ ⲛ̅ⲡⲥⲁ ⲙ̅ⲡⲉⲟⲟⲩ
  ⲛ̅ⲧⲉⲕⲙⲛ̅ⲧⲛⲟϭ. ⲥⲉⲛⲁϣⲁϫⲉ ⲉⲛⲉⲕϣⲡⲏⲣⲉ. <span style="color:#b00e23">(ⲋ̅)</span> ⲁⲩⲱ
  ⲛ̅ⲥⲉϫⲱ ⲛ̅ⲧϭⲟⲙ ⲛ̅ⲛⲉⲕϩⲟⲧⲉ. ⲛ̅ⲥⲉϣⲁϫⲉ ⲉⲧⲉⲕⲙⲛ̅ⲧⲛⲟϭ. <span style=
  "color:#b00e23">(ⲍ̅)</span> ⲛ̅ⲥⲉⲧⲁⲩⲟ ⲙ̅ⲡⲉⲕⲣ̅ⲡⲙⲉⲉⲩⲉ ϩⲙ̅ ⲡⲁϣⲁⲓ ⲛ̅ⲧⲉⲕⲙⲛ̅ⲧⲭⲣ̅ⲥ̅.
  ⲛ̅ⲥⲉⲧⲉⲗⲏⲗ ϩⲛ̅ ⲧⲉⲕⲇⲓⲕⲁⲓⲟⲥⲩⲛⲏ. <span style="color:#b00e23">(ⲏ̅)</span>
  ⲟⲩϣⲁⲛϩⲧⲏϥ ⲛ̅ⲛⲁⲏⲧ ⲡⲉ ⲡϫⲟⲉⲓⲥ. ⲟⲩϩⲁⲣϣ̅ϩⲏⲧ ⲡⲉ ⲉⲛⲁϣⲉ ⲡⲉϥⲛⲁ. <span style=
  "color:#b00e23">(ⲑ̅)</span> ⲟⲩⲭⲣⲏⲥⲧⲟⲥ ⲡⲉ ⲡϫⲟⲉⲓⲥ ϩⲛ̅ ϩⲱⲃ ⲛⲓⲙ. ⲁⲩⲱ
  ⲛⲉϥⲙⲛ̅ⲧϣⲁⲛϩⲧⲏϥ ⲉϫⲛ̅ ⲛⲉϥϩⲃⲏⲩⲉ ⲧⲏⲣⲟⲩ <span style="color:#b00e23">(ⲓ̅)</span>
  ⲙⲁⲣⲉ ⲛⲉⲕϩⲃⲏⲩⲉ ⲧⲏⲣⲟⲩ ⲡϫⲟⲉⲓⲥ ⲟⲩⲱⲛϩ̅ ⲛⲁⲕ ⲉⲃⲟⲗ. ⲁⲩⲱ ⲛⲉⲕⲡⲉⲧⲟⲩⲁⲁⲃ ⲙⲁⲣⲟⲩⲥⲙⲟⲩ ⲉⲣⲟⲕ
  <span style="color:#b00e23">(ⲓ̅ⲁ̅)</span> ⲥⲉⲛⲁϫⲱ ⲙ̅ⲡⲉⲟⲟⲩ ⲛ̅ⲧⲉⲕⲙⲛ̅ⲧⲉⲣⲟ
  ⲥⲉⲛⲁϣⲁϫⲉ ⲉⲡⲉⲟⲟⲩ ⲛ̅ⲧⲉⲕϭⲟⲙ. <span style="color:#b00e23">(ⲓ̅ⲃ̅)</span> ⲉⲧⲁⲙⲉ
  ⲛ̅ϣⲏⲣⲉ ⲛ̅ⲛ̅ⲣⲱⲙⲉ ⲉⲧⲉⲕϭⲟⲙ ⲁⲩⲱ ⲡⲉⲟⲟⲩ ⲛ̅ⲧⲁⲙⲛ̅ⲧⲛⲟϭ ⲛ̅ⲧⲉⲕⲙⲛ̅ⲧⲉⲣⲟ. <span style=
  "color:#b00e23">(ⲓ̅ⲅ̅)</span> ⲧⲉⲕⲙⲛ̅ⲧⲉⲣⲟ ⲟⲩⲙⲛ̅ⲧⲉⲣⲟ ⲧⲉ ⲉⲥϣⲟⲟⲡ ϣⲁ ⲛⲓⲉⲛⲉϩ ⲧⲏⲣⲟⲩ.
  ⲁⲩⲱ ⲧⲉⲕⲙⲛ̅ⲧϫⲟⲉⲓⲥ ϣⲁ ϫⲱⲙ ⲛⲓⲙ ⲛ̅ϫⲱⲙ. ⲟⲩⲡⲓⲥⲧⲟⲥ ⲡⲉ ⲡϫⲟⲉⲓⲥ ϩⲛ̅ ⲛⲉϥϣⲁϫⲉ. ⲁⲩⲱ ϥⲟⲩⲁⲁⲃ
  ϩⲛ̅ ⲛⲉϥϩⲃⲏⲩⲉ ⲧⲏⲣⲟⲩ. <span style="color:#b00e23">(ⲓ̅ⲇ̅)</span> ⲡϫⲟⲉⲓⲥ ⲧⲁϫⲣⲟ
  ⲛ̅ⲟⲩⲟⲛ ⲛⲓⲙ ⲉⲧϩⲏⲩ. ⲁⲩⲱ ϥⲧⲁϩⲟ ⲉⲣⲁⲧⲟⲩ ⲛ̅ⲟⲩⲟⲛ ⲛⲓⲙ ⲉⲛⲧⲁⲩⲣⲁϩⲧⲟⲩ <span style=
  "color:#b00e23">(ⲓ̅ⲉ̅)</span> ⲉⲣⲉ ⲛ̅ⲃⲁⲗ ⲛ̅ⲟⲩⲟⲛ ⲛⲓⲙ ϭⲱϣⲧ̅ ⲉⲃⲟⲗ ϩⲏⲧⲕ. ⲁⲩⲱ ⲛ̅ⲧⲟⲕ
  ⲉⲧⲛⲁϯ ϩⲣⲉ ⲛⲁⲩ ⲙ̅ⲡⲉⲟⲩⲟⲉⲓϣ. <span style="color:#b00e23">(ⲓ̅ⲋ̅)</span> ⲕⲛⲁⲩⲱⲛ
  ⲛ̅ⲧⲉⲕϭⲓϫ ⲛⲅ̅ⲧⲥⲓⲟ ⲛ̅ⲟⲩⲟⲛ ⲛⲓⲙ ϩⲙ̅ ⲡⲉⲕⲟⲩⲱϣ. <span style=
  "color:#b00e23">(ⲓ̅ⲍ̅)</span> ⲟⲩⲇⲓⲕⲁⲓⲟⲥ ⲡⲉ ⲡϫⲟⲉⲓⲥ ϩⲛ̅ ⲛⲉϥϩⲓⲟⲟⲩⲉ ⲧⲏⲣⲟⲩ. ⲁⲩⲱ
  ϥⲟⲩⲁⲁⲃ ϩⲛ̅ ⲛⲉϥϩⲃⲏⲩⲉ ⲧⲏⲣⲟⲩ <span style="color:#b00e23">(ⲓ̅ⲏ̅)</span> ⲡϫⲟⲉⲓⲥ
  ϩⲏⲛ ⲉϩⲟⲩⲛ ⲉⲟⲩⲟⲛ ⲛⲓⲙ ⲉⲧⲱϣ ⲉϩⲣⲁⲓ ⲟⲩⲃⲏϥ. ⲟⲩⲟⲛ ⲛⲓⲙ ⲉⲧⲱϣ ⲉϩⲣⲁⲓ ⲉⲣⲟϥ ϩⲛ̅ ⲟⲩⲙⲉ.
  <span style="color:#b00e23">(ⲓ̅ⲑ̅)</span> ϥⲛⲁⲣ̅ ⲡⲟⲩⲱϣ ⲛ̅ⲟⲩⲟⲛ ⲛⲓⲙ ⲉⲧⲣ̅ϩⲟⲧⲉ
  ϩⲏⲧϥ̅. ⲁⲩⲱ ϥⲛⲁⲥⲱⲧⲙ̅ ⲉⲡⲉⲩⲥⲟⲡⲥ̅ ⲛϥ̅ⲧⲟⲩϫⲟⲟⲩ. <span style=
  "color:#b00e23">(ⲕ̅)</span> ⲡϫⲟⲉⲓⲥ ⲛⲁϩⲁⲣⲉϩ ⲉⲟⲩⲟⲛ ⲛⲓⲙ ⲉⲧⲙⲉ ⲙ̅ⲙⲟϥ. ⲁⲩⲱ ⲛⲁϥⲱⲧⲉ
  ⲉⲃⲟⲗ ⲛ̅ⲛ̅ⲣⲉϥⲣ̅ⲛⲟⲃⲉ ⲧⲏⲣⲟⲩ. <span style="color:#b00e23">(ⲕ̅ⲁ̅)</span> ⲧⲁⲧⲁⲡⲣⲟ
  ⲛⲁϫⲱ ⲙ̅ⲡⲉⲥⲙⲟⲩ ⲙ̅ⲡϫⲟⲉⲓⲥ. ⲙⲁⲣⲉ ⲥⲁⲣⲝ̅ ⲛⲓⲙ ⲥⲙⲟⲩ ⲉⲡⲉϥⲣⲁⲛ ⲉⲧⲟⲩⲁⲁⲃ. ϣⲁ ⲉⲛⲉϩ ⲁⲩⲱ ϣⲁ
  ⲉⲛⲉϩ ⲛ̅ⲉⲛⲉϩ:
  <h3 id="psalms145">145</h3><span style="color:#000000">ⲣ̅ⲙ̅ⲉ̅. ⲁⲗⲗⲏⲗⲟⲩⲓⲁ ⲡⲁ
  ⲁⲅⲅⲁⲓⲟⲥ ⲙⲛ̅ ⲍⲁⲭⲁⲣⲓⲁⲥ</span> <span style="color:#b00e23">(ⲁ̅)</span> ⲧⲁⲯⲩⲭⲏ
  ⲥⲙⲟⲩ ⲉⲡϫⲟⲉⲓⲥ. <span style="color:#b00e23">(ⲃ̅)</span> ϯⲛⲁⲥⲙⲟⲩ ⲉⲡϫⲟⲉⲓⲥ ϩⲙ̅
  ⲡⲁⲱⲛϩ. ϯⲛⲁⲯⲁⲗⲗⲉⲓ ⲉⲡⲁⲛⲟⲩⲧⲉ ϩⲟⲥⲟⲛ ϯϣⲟⲟⲡ <span style="color:#b00e23">(ⲅ̅)</span>
  ⲙ̅ⲡⲣ̅ⲛⲁϩⲧⲉ ⲉⲁⲣⲭⲱⲛ. ⲟⲩⲇⲉ ⲉϣⲏⲣⲉ ⲛ̅ⲣⲱⲙⲉ ⲛⲁⲓ ⲉⲧⲉ ⲙⲛ̅ⲧⲟⲩⲟⲩϫⲁⲓ. <span style=
  "color:#b00e23">(ⲇ̅)</span> ϣⲁⲣⲉ ⲡⲉⲩⲡⲛ̅ⲁ̅ ⲉⲓ ⲉⲃⲟⲗ ⲛ̅ϩⲏⲧⲟⲩ ⲛ̅ⲥⲉⲕⲟⲧⲟⲩ ⲉⲡⲉⲩⲕⲁϩ
  ϩⲙ̅ ⲡⲉϩⲟⲟⲩ ⲉⲧⲙ̅ⲙⲁⲩ ⲥⲉⲛⲁⲧⲁⲕⲟ ⲛ̅ϭⲓ ⲛⲉⲩⲙⲉⲉⲩⲉ ⲧⲏⲣⲟⲩ <span style=
  "color:#b00e23">(ⲉ̅)</span> ⲛⲁⲓⲁⲧϥ̅ ⲙ̅ⲡⲉⲧⲉ ⲡⲉϥⲃⲟⲏⲑⲟⲥ ⲡⲉ ⲡⲛⲟⲩⲧⲉ ⲛ̅ⲓⲁⲕⲱⲃ. ⲁⲩⲱ
  ⲉⲣⲉ ⲧⲉϥϩⲉⲗⲡⲓⲥⲉ ⲉϫⲙ̅ ⲡϫⲟⲉⲓⲥ ⲡⲉϥⲛⲟⲩⲧⲉ. <span style="color:#b00e23">(ⲋ̅)</span>
  ⲡⲉⲛⲧⲁϥⲧⲁⲙⲓⲉ ⲧⲡⲉ ⲙⲛ̅ ⲡⲕⲁϩ ⲧⲉⲑⲁⲗⲁⲥⲥⲁ ⲙⲛ̅ ⲛⲉⲧⲛ̅ϩⲏⲧⲥ̅ ⲧⲏⲣⲟⲩ. ⲡⲉⲧϩⲁⲣⲉϩ ⲉⲧⲉϥⲙⲉ ϣⲁ
  ⲉⲛⲉϩ <span style="color:#b00e23">(ⲍ̅)</span> ⲉⲧⲉⲓⲣⲉ ⲙ̅ⲡϩⲁⲡ ⲛ̅ⲛⲉⲧϫⲏⲩ ⲛ̅ϭⲟⲛⲥ̅.
  ⲡⲉⲧϯ ϩⲣⲉ ⲛ̅ⲛⲉⲧϩⲕⲁⲉⲓⲧ. ⲡϫⲟⲉⲓⲥ ⲛⲁⲃⲱⲗ ⲉⲃⲟⲗ ⲛ̅ⲛⲉⲧⲙⲏⲣ. <span style=
  "color:#b00e23">(ⲏ̅)</span> ⲡϫⲟⲉⲓⲥ ⲛⲁⲥⲟⲟϩⲉ ⲉⲛⲉⲧϩⲏⲩ. ⲡϫⲟⲉⲓⲥ ⲛⲁⲧⲥⲁⲃⲉ ⲛ̅ⲃⲗ̅ⲗⲉ
  ⲡϫⲟⲉⲓⲥ ⲙⲉ ⲛ̅ⲛ̅ⲇⲓⲕⲁⲓⲟⲥ. <span style="color:#b00e23">(ⲑ̅)</span> ⲡϫⲟⲉⲓⲥ ϩⲁⲣⲉϩ
  ⲉⲛⲉⲡⲣⲟⲥⲏⲗⲩⲧⲟⲥ. ϥⲛⲁϣⲱⲡ ⲉⲣⲟϥ ⲙ̅ⲡⲟⲣⲫⲁⲛⲟⲥ ⲙⲛ̅ ⲧⲉⲭⲏⲣⲁ. ⲛϥ̅ⲧⲁⲕⲟ ⲛ̅ⲧⲉϩⲓⲏ
  ⲛ̅ⲛ̅ⲣⲉϥⲣ̅ⲛⲟⲃⲉ. <span style="color:#b00e23">(ⲓ̅)</span> ⲡϫⲟⲉⲓⲥ ⲛⲁⲣ̅ⲣ̅ⲣⲟ ϣⲁ
  ⲉⲛⲉϩ. ⲡⲟⲩⲛⲟⲩⲧⲉ ⲥⲓⲱⲛ ⲛ̅ϣⲁ ⲟⲩϫⲱⲙ ⲙⲛ̅ ⲟⲩϫⲱⲙ.
  <h3 id="psalms146">146</h3><span style="color:#000000">ⲣ̅ⲙ̅ⲋ̅.
  ⲁⲗⲗⲏⲗⲟⲩⲓ̈ⲁ</span> <span style="color:#b00e23">(ⲁ̅)</span> ⲥⲙⲟⲩ ⲉⲡϫⲟⲉⲓⲥ ϫⲉ
  ⲛⲁⲛⲟⲩ ⲯⲁⲗⲙⲟⲥ. ⲡⲉⲥⲙⲟⲩ ⲉϥϩⲏⲇⲁⲛⲉ ⲙ̅ⲡⲉⲛⲛⲟⲩⲧⲉ. <span style=
  "color:#b00e23">(ⲃ̅)</span> ⲡϫⲟⲉⲓⲥ ⲡⲉⲧⲕⲱⲧ ⲛ̅ⲑⲓⲗ̅ⲏ̅ⲙ̅. ⲉϥⲥⲱⲟⲩϩ ⲉϩⲟⲩⲛ ⲙ̅ⲡϫⲱⲱⲣⲉ
  ⲉⲃⲟⲗ ⲙ̅ⲡⲓⲏ̅ⲗ̅ <span style="color:#b00e23">(ⲅ̅)</span> ⲡⲉⲧⲧⲁⲗϭⲟ ⲛ̅ⲛⲉⲧⲟⲩⲟϣϥ̅
  ϩⲛ̅ ⲡⲉⲩϩⲏⲧ ⲉⲧⲙⲟⲩⲣ ⲛ̅ⲛⲉⲩⲥⲁϣ. <span style="color:#b00e23">(ⲇ̅)</span> ⲡⲉⲧⲱⲡ
  ⲙ̅ⲡⲙⲏⲏϣⲉ ⲛ̅ⲛ̅ⲥⲓⲟⲩ ⲉⲧϯⲣⲁⲛ ⲉⲣⲟⲟⲩ ⲧⲏⲣⲟⲩ <span style="color:#b00e23">(ⲉ̅)</span>
  ⲟⲩⲛⲟϭ ⲡⲉ ⲡⲉⲛϫⲟⲉⲓⲥ ⲁⲩⲱ ⲟⲩⲛⲟϭ ⲧⲉ ⲧⲉϥϭⲟⲙ: ⲁⲩⲱ ⲙⲛ̅ ϣⲓ ⲛ̅ⲧⲉϥⲙⲛ̅ⲧⲣⲙ̅ⲛ̅ϩⲏⲧ
  <span style="color:#b00e23">(ⲋ̅)</span> ⲡϫⲟⲉⲓⲥ ⲡⲉⲧϥⲓ ⲉϩⲣⲁⲓ ⲛ̅ⲛ̅ⲣⲙ̅ⲣⲁϣ ⲁⲩⲱ
  ⲉⲧⲑⲃ̅ⲃⲓⲟ ⲛ̅ⲛ̅ⲣⲉϥⲣ̅ⲛⲟⲃⲉ ϣⲁ ⲡⲕⲁϩ. <span style="color:#b00e23">(ⲍ̅)</span>
  ⲁⲣⲓϩⲓϩⲏ ⲙ̅ⲡϫⲟⲉⲓⲥ ϩⲛ̅ ⲟⲩⲱⲛϩ̅ ⲉⲃⲟⲗ. ⲯⲁⲗⲗⲉⲓ ⲉⲡⲉⲛⲛⲟⲩⲧⲉ ϩⲛ̅ ⲟⲩⲕⲓⲑⲁⲣⲁ. <span style=
  "color:#b00e23">(ⲏ̅)</span> ⲡⲉⲛⲧⲁϥϭⲉⲗⲉ ⲧⲡⲉ ϩⲛ̅ ϩⲉⲛⲕⲗⲟⲟⲗⲉ. ⲡⲉⲛⲧⲁϥⲥⲃ̅ⲧⲉ ⲟⲩϩⲱⲟⲩ
  ⲙ̅ⲡⲕⲁϩ. ⲡⲉⲧϯⲟⲩⲱ ⲛ̅ⲟⲩⲭⲟⲣⲧⲟⲥ ϩⲛ̅ ⲛ̅ⲧⲟⲟⲩ. <span style=
  "color:#b00e23">(ⲑ̅)</span> ⲉⲧϯ ϩⲣⲉ ⲛ̅ⲛⲉⲩⲧⲃ̅ⲛⲟⲟⲩⲉ. ⲙⲛ̅ ⲙ̅ⲙⲁⲥ ⲛⲁⲃⲱⲕ ⲉⲧⲱϣ ⲉϩⲣⲁⲓ
  ⲉⲣⲟϥ. <span style="color:#b00e23">(ⲓ̅)</span> ⲙⲉϥⲟⲩⲱϣ ϩⲛ̅ ⲧϭⲟⲙ ⲙ̅ⲡⲉϩⲧⲟ ⲙⲉϥⲱⲕ
  ⲛ̅ϩⲏⲧ ϩⲛ̅ ⲛ̅ⲥⲏϥⲉ ⲛ̅ⲣⲁⲧϥ̅ ⲙ̅ⲡⲣⲱⲙⲉ. <span style="color:#b00e23">(ⲓ̅ⲁ̅)</span>
  ⲉϩⲛⲉ ⲡϫⲟⲉⲓⲥ ϩⲛ̅ ⲛⲉⲧⲣ̅ϩⲟⲧⲉ ϩⲏⲧϥ̅. ⲙⲛ̅ ⲛⲉⲧϩⲉⲗⲡⲓⲍⲉ ⲉⲡⲉϥⲛⲁ.
  <h3 id="psalms147">147</h3><span style="color:#000000">ⲣ̅ⲙ̅ⲍ̅. ⲁⲗⲗⲏⲗⲟⲩⲓⲁ ⲡⲁ
  ⲁⲅⲅⲁⲓⲟⲥ ⲙⲛ̅ ⲍⲁⲭⲁⲣⲓⲁⲥ</span> <span style="color:#b00e23">(ⲁ̅)</span> ⲑⲓⲗ̅ⲏ̅ⲙ̅
  ⲧⲁⲉⲓ ⲉⲡϫⲟⲉⲓⲥ. ⲥⲓⲱⲛ ⲥⲙⲟⲩ ⲉⲡⲟⲩⲛⲟⲩⲧⲉ. <span style="color:#b00e23">(ⲃ̅)</span> ϫⲉ
  ⲁϥⲧⲁϫⲣⲉ ⲙ̅ⲙⲟⲭⲗⲟⲥ ⲛ̅ⲛⲟⲩⲡⲩⲗⲏ. ⲁϥⲥⲙⲟⲩ ⲉⲛⲟⲩϣⲏⲣⲉ ⲛ̅ϩⲏⲧⲉ. <span style=
  "color:#b00e23">(ⲅ̅)</span> ⲡⲉⲛⲧⲁϥⲕⲱ ⲛ̅ⲛⲟⲩⲧⲟϣ ⲉⲩⲉⲓⲣⲏⲛⲏ. ⲉⲁϥⲣ̅ⲥⲓⲟ ⲙ̅ⲡⲱⲧ
  ⲙ̅ⲡⲉⲥⲟⲩⲟ. <span style="color:#b00e23">(ⲇ̅)</span> ⲡⲉⲧϫⲟⲟⲩ ⲙ̅ⲡⲉϥϣⲁϫⲉ ⲉⲡⲕⲁϩ.
  ⲡⲉϥϣⲁϫⲉ ⲛⲁⲡⲱⲧ ϩⲛ̅ ⲟⲩϭⲉⲡⲏ. <span style="color:#b00e23">(ⲉ̅)</span> ⲡⲉⲧϯ
  ⲛ̅ⲟⲩⲭⲓⲱⲛ ⲛ̅ⲑⲉ ⲛ̅ⲟⲩⲥⲟⲣⲧ. ⲉϥⲡⲁⲥⲥⲉ ⲙ̅ⲡⲛⲓϥ ⲛ̅ⲑⲉ ⲛ̅ⲟⲩⲕⲓⲙⲉⲥ. <span style=
  "color:#b00e23">(ⲋ̅)</span> ⲉϥⲛⲟⲩϫⲉ ⲙ̅ⲡⲉⲕⲣⲩⲥⲧⲁⲗⲗⲟⲥ ⲛ̅ⲑⲉ ⲛ̅ⲟⲩⲯⲱⲙⲟⲥ. ⲛⲓⲙ
  ⲡⲉⲧⲛⲁϣ̅ⲁϩⲉⲣⲁⲧϥ̅ ⲛ̅ⲛⲁϩⲣⲙ̅ ⲡⲉϥϫⲁϥ. <span style="color:#b00e23">(ⲍ̅)</span>
  ⲡⲉϥⲧⲏⲩ ⲛⲁⲛⲓϥⲉ ⲛ̅ⲧⲉ ⲙ̅ⲙⲟⲟⲩ ϣⲟⲩⲟ. <span style="color:#b00e23">(ⲏ̅)</span> ⲡⲉⲧϫⲱ
  ⲙ̅ⲡⲉϥϣⲁϫⲉ ⲉⲓⲁⲕⲱⲃ. ⲛⲉϥⲇⲓⲕⲁⲓⲱⲙⲁ ⲙⲛ̅ ⲛⲉϥϩⲁⲡ ⲉⲡⲓⲏ̅ⲗ̅. <span style=
  "color:#b00e23">(ⲑ̅)</span> ⲙ̅ⲡϥ̅ⲉⲓⲣⲉ ⲛ̅ⲧⲉⲓϩⲉ ⲛ̅ϩⲉⲑⲛⲟⲥ ⲛⲓⲙ ⲁⲩⲱ ⲙ̅ⲡϥ̅ⲧⲁⲙⲟⲟⲩ
  ⲉⲛⲉϥϩⲁⲡ.
  <h3 id="psalms148">148</h3><span style="color:#000000">ⲣ̅ⲙ̅ⲏ̅. ⲁⲗⲗⲏⲗⲟⲩⲓⲁ ⲡⲁ
  ⲁⲅⲅⲁⲓⲟⲥ ⲙⲛ̅ ⲍⲁⲭⲁⲣⲓⲁⲥ</span> <span style="color:#b00e23">(ⲁ̅)</span> ⲥⲙⲟⲩ
  ⲉⲡϫⲟⲉⲓⲥ ⲉⲃⲟⲗ ϩⲛ̅ ⲙ̅ⲡⲏⲩⲉ. ⲥⲙⲟⲩ ⲉⲣⲟϥ ⲉⲃⲟⲗ ϩⲛ̅ ⲛⲉⲧϫⲟⲥⲉ. <span style=
  "color:#b00e23">(ⲃ̅)</span> ⲥⲙⲟⲩ ⲉⲣⲟϥ ⲛⲉϥⲁⲅⲅⲉⲗⲟⲥ ⲧⲏⲣⲟⲩ: ⲥⲙⲟⲩ ⲉⲣⲟϥ ⲛⲉϥϭⲟⲙ
  ⲧⲏⲣⲟⲩ <span style="color:#b00e23">(ⲅ̅)</span> ⲥⲙⲟⲩ ⲉⲣⲟϥ ⲡⲣⲏ ⲙⲛ̅ ⲡⲟⲟϩ. ⲛ̅ⲥⲓⲟⲩ
  ⲧⲏⲣⲟⲩ ⲙⲛ̅ ⲡⲟⲩⲟⲉⲓⲛ <span style="color:#b00e23">(ⲇ̅)</span> ⲥⲙⲟⲩ ⲉⲣⲟϥ. ⲙ̅ⲡⲏⲩⲉ
  ⲛ̅ⲙ̅ⲡⲏⲩⲉ ⲙⲁⲣⲉ ⲙ̅ⲙⲟⲟⲩ ⲉⲧⲥⲁ ⲧⲡⲉ ⲛ̅ⲙ̅ⲡⲏⲩⲉ <span style=
  "color:#b00e23">(ⲉ̅)</span> ⲥⲙⲟⲩ ⲉⲡⲣⲁⲛ ⲙ̅ⲡϫⲟⲉⲓⲥ ϫⲉ ⲛ̅ⲧⲟϥ ⲡⲉⲛⲧⲁϥϫⲟⲟⲥ ⲁⲩⲱ
  ⲁⲩϣⲱⲡⲉ. <span style="color:#b00e23">(ⲋ̅)</span> ⲛ̅ⲧⲟϥ ⲡⲉⲛⲧⲁϥϩⲱⲛ ⲁⲩⲱ ⲁⲩⲥⲱⲛⲧ̅.
  ⲁϥⲧⲁϩⲟⲟⲩ ⲉⲣⲁⲧⲟⲩ ϣⲁ ⲉⲛⲉϩ. ⲁⲩⲱ ϣⲁ ⲉⲛⲉϩ ⲛ̅ⲉⲛⲉϩ. ⲁϥⲕⲁⲁⲩ ⲛ̅ⲟⲩⲡⲣⲟⲥⲧⲁⲅⲙⲁ ⲛ̅ⲛⲉⲟⲩⲉⲓⲛⲉ.
  <span style="color:#b00e23">(ⲍ̅)</span> ⲥⲙⲟⲩ ⲉⲡϫⲟⲉⲓⲥ ⲉⲃⲟⲗ ϩⲙ̅ ⲡⲕⲁϩ. ⲛⲉⲇⲣⲁⲕⲱⲛ
  ⲙⲛ̅ ⲛ̅ⲛⲟⲩⲛ ⲧⲏⲣⲟⲩ. <span style="color:#b00e23">(ⲏ̅)</span> ⲡⲕⲱϩⲧ ⲧⲉⲭⲁⲗⲁⲥⲍⲁ
  ⲡⲉⲭⲓⲱⲛ ⲙⲛ̅ ⲡⲉⲕⲣⲩⲥⲧⲁⲗⲟⲥ. ⲡⲉⲡⲛ̅ⲁ̅ ⲛ̅ⲑⲁⲧⲏⲩ ⲉⲧⲉⲓⲣⲉ ⲙ̅ⲡⲉϥϣⲁϫⲉ. <span style=
  "color:#b00e23">(ⲑ̅)</span> ⲛ̅ⲧⲟⲩⲉⲓⲏ ⲙⲛ̅ ⲛ̅ⲥⲓⲃⲧ ⲧⲏⲣⲟⲩ ⲛ̅ϣⲏⲛ ⲉⲧϯⲕⲁⲣⲡⲟⲥ ⲙⲛ̅
  ⲛⲕⲉⲇⲣⲟⲥ. <span style="color:#b00e23">(ⲓ̅)</span> ⲛⲉⲑⲏⲣⲓⲟⲛ ⲙⲛ̅ ⲛ̅ⲧⲃ̅ⲛⲟⲟⲩⲉ
  ⲧⲏⲣⲟⲩ: ⲛ̅ϫⲁⲧϥⲉ ⲙⲛ̅ ⲛ̅ϩⲁⲗⲁⲧⲉ <span style="color:#b00e23">(ⲓ̅ⲁ̅)</span>
  ⲛⲉⲣ̅ⲣⲱⲟⲩ ⲙⲛ̅ ⲡⲕⲁϩ ⲙⲛ̅ ⲗⲁⲟⲥ ⲛⲓⲙ. ⲛ̅ⲁⲣⲭⲱⲛ ⲙⲛ ⲛ̅ⲣⲉϥϯϩⲁⲡ ⲧⲏⲣⲟⲩ ⲙ̅ⲡⲕⲁϩ.
  <span style="color:#b00e23">(ⲓ̅ⲃ̅)</span> ⲛ̅ϩⲣ̅ϣⲓⲣⲉ ⲙⲛ̅ ⲙ̅ⲡⲁⲣⲑⲉⲛⲟⲥ ⲛ̅ϩⲉⲗⲗⲟ
  ⲙⲛ̅ ⲛ̅ϣⲏⲣⲉ ϣⲏⲙ. <span style="color:#b00e23">(ⲓ̅ⲅ̅)</span> ⲙⲁⲣⲟⲩⲥⲙⲟⲩ ⲧⲏⲣⲟⲩ
  ⲉⲡⲣⲁⲛ ⲙ̅ⲡϫⲟⲉⲓⲥ. ϫⲉ ⲁ ⲡⲉϥⲣⲁⲛ ϫⲓⲥⲉ ⲙⲁⲩⲁⲁϥ ⲁⲩⲱ ⲡⲉϥⲟⲩⲱⲛϩ̅ ⲉⲃⲟⲗ ⲉϫⲙ̅ ⲡⲕⲁϩ ⲙⲛ̅ ⲧⲡⲉ.
  <span style="color:#b00e23">(ⲓ̅ⲇ̅)</span> ϥⲛⲁϫⲓⲥⲉ ⲙ̅ⲡⲧⲁⲡ ⲙ̅ⲡⲉϥⲗⲁⲟⲥ ⲡⲁⲓ ⲡⲉ
  ⲡⲉⲥⲙⲟⲩ ⲛ̅ⲛⲉϥⲡⲉⲧⲟⲩⲁⲁⲃ ⲧⲏⲣⲟⲩ. ⲛ̅ϣⲏⲣⲉ ⲙ̅ⲡⲓⲏ̅ⲗ̅ ⲡⲗⲁⲟⲥ ⲉⲧϩⲏⲛ ⲉⲣⲟϥ:
  <h3 id="psalms149">149</h3><span style="color:#000000">ⲣ̅ⲙ̅ⲑ̅.
  ⲁⲗⲗⲏⲗⲟⲩⲓⲁ</span> <span style="color:#b00e23">(ⲁ̅)</span> ϫⲱ ⲉⲡϫⲟⲉⲓⲥ ⲛ̅ⲟⲩϫⲱ
  ⲛ̅ⲃⲣ̅ⲣⲉ. ⲡⲉϥⲥⲙⲟⲩ ϩⲛ̅ ⲧⲉⲕⲕⲗⲏⲥⲓⲁ ⲛ̅ⲛⲉⲧⲟⲩⲁⲁⲃ. <span style=
  "color:#b00e23">(ⲃ̅)</span> ⲙⲁⲣⲉ ⲡⲓⲏ̅ⲗ̅ ⲉⲩⲫⲣⲁⲛⲉ ⲉϫⲙ̅ ⲡⲉⲛⲧⲁϥⲧⲁⲙⲓⲟϥ ⲙⲁⲣⲉ ⲛ̅ϣⲏⲣⲉ
  ⲛ̅ⲥⲓⲱⲛ ⲛ̅ⲧⲉⲗⲏⲗ ⲉϫⲙ̅ ⲡⲉⲩⲣ̅ⲣ̅ⲣⲟ. <span style="color:#b00e23">(ⲅ̅)</span>
  ⲙⲁⲣⲟⲩⲥⲙⲟⲩ ⲉⲡⲣⲁⲛ ⲉⲡϫⲟⲉⲓⲥ ϩⲛ̅ ⲟⲩⲭⲟⲣⲟⲥ. ⲙⲁⲣⲟⲩⲯⲁⲗⲗⲉⲓ ⲉⲣⲟϥ ϩⲛ̅ ⲟⲩⲧⲩⲙⲡⲁⲛⲟⲛ ⲙⲛ̅
  ⲟⲩⲯⲁⲗⲧⲏⲣⲓⲟⲛ <span style="color:#b00e23">(ⲇ̅)</span> ϫⲉ ⲉϩⲛⲉ ⲡϫⲟⲉⲓⲥ ϩⲙ̅
  ⲡⲉϥⲗⲁⲟⲥ ⲁⲩⲱ ϥⲛⲁϫⲓⲥⲉ ⲛ̅ⲛ̅ⲣⲙ̅ⲣⲁϣ ϩⲛ̅ ⲟⲩⲟⲩϫⲁⲓ <span style=
  "color:#b00e23">(ⲉ̅)</span> ⲛⲉⲧⲟⲩⲁⲁⲃ ⲛⲁϣⲟⲩϣⲟⲩ ⲙ̅ⲙⲟⲟⲩ ϩⲛ̅ ⲟⲩⲉⲟⲟⲩ. ⲁⲩⲱ
  ⲥⲉⲛⲁⲧⲉⲗⲏⲗ ϩⲓϫⲛ̅ ⲛⲉⲩϭⲗⲟϭ. <span style="color:#b00e23">(ⲋ̅)</span> ⲡϫⲓⲥⲉ
  ⲙ̅ⲡⲛⲟⲩⲧⲉ ϩⲛ̅ ⲧⲉⲩϣⲟⲩⲱⲃⲉ. ⲉⲣⲉ ϩⲉⲛⲥⲏϥⲉ ⲛ̅ϩⲟ ⲥⲛⲁⲩ ϩⲛ̅ ⲛⲉⲩϭⲓϫ. <span style=
  "color:#b00e23">(ⲍ̅)</span> ⲉⲉⲓⲣⲉ ⲛ̅ⲟⲩⲕⲃⲁϩ ⲛ̅ⲛ̅ϩⲉⲑⲛⲟⲥ ϩⲉⲛϫⲡⲓⲟ ϩⲛ̅ ⲛ̅ⲗⲁⲟⲥ
  <span style="color:#b00e23">(ⲏ̅)</span> ⲉⲙⲟⲩⲣ ⲛ̅ϩⲉⲛⲉⲣⲱⲟⲩ ⲛ̅ϩⲉⲛⲡⲁⲓⲇⲁⲓⲥ
  ⲛⲉⲧϩⲁⲉⲟⲟⲩ ⲛ̅ⲧⲁⲩ ϩⲛ̅ ϩⲉⲛⲉⲓⲛⲉ ⲛ̅ϩⲟⲙⲛ̅ⲧ <span style="color:#b00e23">(ⲑ̅)</span>
  ⲉⲉⲓⲣⲉ ⲛ̅ϩⲏⲧⲟⲩ ⲛ̅ⲟⲩϩⲁ ⲡⲉϥⲥⲏϩ. ⲡⲁⲓ ⲡⲉ ⲡⲉⲟⲟⲩ ⲛ̅ⲛⲉϥⲡⲉⲧⲟⲩⲁⲁⲃ ⲧⲏⲣⲟⲩ:
  <h3 id="psalms150">150</h3><span style="color:#000000">ⲣ̅ⲛ̅. ⲁⲗⲗⲏⲗⲟⲩⲓⲁ</span>
  <span style="color:#b00e23">(ⲁ̅)</span> ⲥⲙⲟⲩ ⲉⲡϫⲟⲉⲓⲥ ϩⲛ̅ ⲛⲉϥⲡⲉⲧⲟⲩⲁⲁⲃ. ⲥⲙⲟⲩ
  ⲉⲣⲟϥ ϩⲙ̅ ⲡⲉⲥⲧⲉⲣⲉⲱⲙⲁ ⲛ̅ⲧⲉϥϭⲟⲙ. <span style="color:#b00e23">(ⲃ̅)</span> ⲥⲙⲟⲩ
  ⲉⲣⲟϥ ϩⲛ̅ ⲛⲉϥϭⲟⲙ. ⲥⲙⲟⲩ ⲉⲣⲟϥ ϩⲛ̅ ⲡⲁϣⲁⲓ ⲛ̅ⲧⲉϥⲙⲛ̅ⲧⲛⲟϭ. <span style=
  "color:#b00e23">(ⲅ̅)</span> ⲥⲙⲟⲩ ⲉⲣⲟϥ ϩⲛ̅ ⲟⲩϩⲣⲟⲟⲩ ⲛ̅ⲥⲁⲗⲡⲓⲅⲝ̅. ⲥⲙⲟⲩ ⲉⲣⲟϥ ϩⲛ̅
  ⲟⲩⲯⲁⲗⲧⲏⲣⲓⲟⲛ ⲙⲛ̅ ⲟⲩϭⲓⲑⲁⲣⲁ. <span style="color:#b00e23">(ⲇ̅)</span> ⲥⲙⲟⲩ ⲉⲣⲟϥ
  ϩⲛ̅ ⲟⲩⲇⲩⲙⲡⲁⲛⲟⲛ ⲙⲛ̅ ⲟⲩⲭⲟⲣⲟⲥ. ⲥⲙⲟⲩ ⲉⲡϫⲟⲉⲓⲥ ϩⲛ̅ ϩⲉⲛⲭⲟⲣⲇⲏ ⲙⲛ̅ ϩⲉⲛⲟⲣⲅⲁⲛⲟⲛ.
  <span style="color:#b00e23">(ⲉ̅)</span> ⲥⲙⲟⲩ ⲉⲣⲟϥ ϩⲛ̅ ϩⲉⲛϫⲓⲛϫⲓⲛⲉ ⲛⲉⲥⲉ ⲧⲉⲩⲥⲙⲏ.
  ⲥⲙⲟⲩ ⲉⲣⲟϥ ϩⲛ̅ ϩⲉⲛⲕⲩⲙⲃⲁⲗⲟⲛ ⲛ̅ⲗⲟⲩⲗⲁⲓ. <span style="color:#b00e23">(ⲋ̅)</span>
  ⲙⲁⲣⲉ ⲛⲓϥⲉ ⲛⲓⲙ ⲥⲙⲟⲩ ⲉⲡϫⲟⲓ̈ⲥ.
  <h3 id="psalms151">151</h3><span style="color:#000000">ⲣ̅ⲛ̅ⲁ̅. ⲡⲉⲯⲁⲗⲙⲟⲥ
  ⲛ̅ⲇⲁⲩⲉⲓⲇ: ⲡⲉⲯⲁⲗⲙⲟⲥ ⲛ̅ⲧⲁ ⲇⲁⲩⲉⲓⲇ ⲥⲁϩϥ̅ ⲉⲧⲥⲟⲧϥ̅ ⲉϥⲙ̅ⲡⲃⲟⲗ ⲛ̅ⲧⲉ ⲡⲉⲛⲧⲉⲣⲉϥⲙⲓϣⲉ ⲙⲛ̅
  ⲅⲟⲗⲓⲁⲑ</span> <span style="color:#b00e23">(ⲁ̅)</span> ⲛⲉ ⲁⲛⲅ̅ ⲟⲩⲕⲟⲩⲓ ϩⲛ̅
  ⲛⲁⲥⲛⲏⲩ ⲉⲓⲥⲟⲃⲕ̅ ϩⲙ̅ ⲡⲏⲓ ⲙ̅ⲡⲁⲉⲓⲱⲧ. ⲉⲓⲙⲟⲟⲛⲉ ⲛ̅ⲛ̅ⲉⲥⲟⲟⲩ ⲙ̅ⲡⲁⲉⲓⲱⲧ <span style=
  "color:#b00e23">(ⲃ̅)</span> ⲛⲁϭⲓϫ ⲁⲩⲧⲁⲙⲓⲟ ⲛ̅ⲟⲩⲟⲣⲅⲁⲛⲟⲛ ⲛⲁⲧⲏⲏⲃⲉ ⲁⲩⲧⲱϣ
  ⲛ̅ⲟⲩⲯⲁⲗⲧⲏⲣⲓⲟⲛ. <span style="color:#b00e23">(ⲅ̅)</span> ⲛⲓⲙ ⲡⲉⲧⲛⲁϫⲓⲡⲟⲩⲱ
  ⲙ̅ⲡϫⲟⲉⲓⲥ. ⲛ̅ⲧⲟϥ ⲡⲉ ⲡϫⲟⲉⲓⲥ. ⲛ̅ⲧⲟϥ ⲉⲧⲥⲱⲧⲙ̅ <span style=
  "color:#b00e23">(ⲇ̅)</span> ⲛ̅ⲧⲟϥ ⲡⲉⲛⲧⲁϥⲧⲛ̅ⲛⲟⲟⲩ ⲙ̅ⲡⲉϥⲁⲅⲅⲉⲗⲟⲥ ⲁϥϥⲓⲧⲧ̅ ϩⲛ̅
  ⲛ̅ⲉⲥⲟⲟⲩ ⲙ̅ⲡⲁⲉⲓⲱⲧ. ⲁϥⲧⲁϩⲥⲧ̅ ⲙ̅ⲡⲛⲉϩ ⲙ̅ⲡⲉϥⲧⲱϩⲥ̅ <span style=
  "color:#b00e23">(ⲉ̅)</span> ⲛⲁⲥⲛⲏⲩ ⲛⲉ ϩⲉⲛⲛⲟϭ ⲛⲉ ⲉⲛⲉⲥⲱⲟⲩ. ⲁⲩⲱ ⲙ̅ⲡⲉ ⲡϫⲟⲉⲓⲥ
  ⲟⲩⲁϣⲟⲩ. <span style="color:#b00e23">(ⲋ̅)</span> ⲁⲓⲉⲓ ⲉⲃⲟⲗ ⲉⲧⲱⲙⲛ̅ⲧ
  ⲉⲡⲁⲗⲗⲟⲫⲩⲗⲟⲥ. ⲁⲩⲱ ⲁϥⲥⲁϩⲟⲩ ⲙ̅ⲙⲟⲓ ϩⲛ̅ ⲛⲉϥⲉⲓⲇⲱⲗⲟⲛ. <span style=
  "color:#b00e23">(ⲍ̅)</span> ⲁⲛⲟⲕ ⲇⲉ ⲁⲓⲧⲉⲕⲙ̅ ⲧⲉϥⲥⲏϥⲉ ⲛ̅ⲧⲟⲟⲧϥ ⲁⲓϥⲓ ⲛ̅ⲧⲉϥⲁⲡⲉ.
  ⲁⲩⲱ ⲁⲓϥⲓ ⲛ̅ⲟⲩⲛⲟϭⲛⲉϭ ⲉⲃⲟⲗ ϩⲛ̅ ⲛ̅ϣⲏⲣⲉ ⲙ̅ⲡⲓⲏ̅ⲗ̅:
</body>
</html>
