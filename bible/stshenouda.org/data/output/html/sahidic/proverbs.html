<!DOCTYPE html>
<html>
<head>
  <title>Proverbs</title>
  <style>
    .a {
      color: blue;
    }
    .column {
        float: left;
        width: 50%;
    }
    .row:after {
        content: "";
        display: table;
        clear: both;
    }
  </style>
</head>
<body>
  <h2 id="proverbs">Proverbs</h2><a href="#proverbs1">1</a> <a href=
  "#proverbs2">2</a> <a href="#proverbs3">3</a> <a href="#proverbs4">4</a>
  <a href="#proverbs5">5</a> <a href="#proverbs6">6</a> <a href=
  "#proverbs7">7</a> <a href="#proverbs8">8</a> <a href="#proverbs9">9</a>
  <a href="#proverbs10">10</a> <a href="#proverbs11">11</a> <a href=
  "#proverbs12">12</a> <a href="#proverbs13">13</a> <a href=
  "#proverbs14">14</a> <a href="#proverbs15">15</a> <a href=
  "#proverbs16">16</a> <a href="#proverbs17">17</a> <a href=
  "#proverbs18">18</a> <a href="#proverbs19">19</a> <a href=
  "#proverbs20">20</a> <a href="#proverbs21">21</a> <a href=
  "#proverbs22">22</a> <a href="#proverbs23">23</a> <a href=
  "#proverbs24">24</a> <a href="#proverbs25">25</a> <a href=
  "#proverbs26">26</a> <a href="#proverbs27">27</a> <a href=
  "#proverbs28">28</a> <a href="#proverbs29">29</a>
  <h3 id="proverbs1">1</h3><span style="color:#b00e23">(ⲁ̅)</span> ⲙ̅ⲡⲁⲣϩⲟⲓⲙⲓⲁ
  ⲛ̅ⲥⲟⲗⲟⲙⲱⲛ ⲡϣⲏⲣⲉ ⲛ̅ⲇⲁⲩⲉⲓⲇ ⲡⲉⲛⲧⲁϥⲣ̅ⲣⲟ ϩⲙ̅ ⲡⲓⲏ̅ⲗ̅. <span style=
  "color:#b00e23">(ⲃ̅)</span> ⲉⲉⲓⲙⲉ ⲉⲧⲥⲟⲫⲓⲁ ⲙⲛ̅ ⲧⲉⲥⲃⲱ ⲉⲛⲟⲓ ⲛ̅ⲛ̅ϣⲁϫⲉ
  ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ. <span style="color:#b00e23">(ⲅ̅)</span> ⲉϫⲓ ⲙ̅ⲡⲉⲕⲧⲟ
  ⲛ̅ϩⲉⲛϣⲁϫⲉ ⲙⲛ̅ ⲛ̅ⲃⲱⲗ ⲛ̅ϩⲉⲛⲁⲓⲛⲓⲅⲙⲁ ⲉⲛⲟⲓ ⲛ̅ⲧⲟⲩⲇⲓⲕⲁⲓⲟⲥⲩⲛⲏ ⲙⲙⲉ ⲁⲩⲱ ⲉⲥⲟⲩⲧⲛ̅ ⲟⲩϩⲁⲡ.
  <span style="color:#b00e23">(ⲇ̅)</span> ϫⲉ ⲉⲓⲉϯ ⲛⲟⲩⲙⲛ̅ⲧⲣⲙ̅ⲛ̅ϩⲏⲧ ⲛ̅ⲛ̅ⲃⲁⲗϩⲏⲧ
  ⲁⲩⲱ ⲟⲩⲁⲓⲥⲑⲏⲥⲓⲥ ⲙⲛ̅ ⲟⲩⲙⲉⲉⲩⲉ ⲛ̅ⲟⲩϣⲏⲣⲉ ϣⲏⲙ. <span style=
  "color:#b00e23">(ⲉ̅)</span> ⲡⲥⲟⲫⲟⲥ ⲅⲁⲣ ⲉⲧⲛⲁⲥⲱⲧⲙ̅ ⲉⲛⲁⲓ̈ ϥⲛⲁⲣ̅ϩⲟⲩⲉⲥⲟⲫⲟⲥ
  ⲡⲣⲙ̅ⲛ̅ϩⲏⲧ ⲇⲉ ⲛⲁϫⲡⲟ ⲛⲁϥ ⲛ̅ⲟⲩⲣ̅ϩⲙ̅ⲙⲉ. <span style="color:#b00e23">(ⲋ̅)</span>
  ϥⲛⲁⲛⲟⲓ ⲛ̅ⲟⲩⲡⲁⲣⲁⲃⲟⲗⲏ ⲙⲛ̅ ⲟⲩϣⲁϫⲉ ⲉϥϩⲏⲡ ⲛ̅ϣⲁϫⲉ ⲛ̅ⲛ̅ⲥⲟⲫⲟⲥ ⲙⲛ̅ ⲛⲉⲩⲁⲓⲛⲓⲅⲙⲁ.
  <span style="color:#b00e23">(ⲍ̅)</span> ⲧⲁⲣⲭⲏ ⲛ̅ⲧⲥⲟⲫⲓⲁ ⲧⲉ ⲑⲟⲧⲉ ⲙ̅ⲡⲛⲟⲩⲧⲉ ⲛⲁⲛⲟⲩ
  ⲧⲙⲛ̅ⲣⲙⲛ̅ϩⲏⲧ ⲇⲉ ⲛ̅ⲟⲩⲟⲛ ⲛⲓⲙ ⲉⲧⲛⲁⲁⲥ ⲧⲁⲣⲭⲏ ⲛ̅ⲧⲁⲓⲥⲑⲏⲥⲓⲥ ⲧⲉ ⲧⲙⲛ̅ⲧⲙⲁⲓⲛⲟⲩⲧⲉ ⲛ̅ⲁⲥⲉⲃⲏⲥ
  ⲇⲉ ⲛⲁⲥⲱⲱϥ ⲛ̅ⲧⲥⲟⲫⲓⲁ ⲙⲛ̅ⲧⲉⲥⲃⲱ. <span style="color:#b00e23">(ⲏ̅)</span> ⲥⲱⲧⲙ̅
  ⲡⲁϣⲏⲣⲉ ⲉⲧⲉⲥⲃⲱ ⲙ̅ⲡⲉⲕⲉⲓⲱⲧ ⲁⲩⲱ ⲙ̅ⲡⲣ̅ⲕⲱ ⲛ̅ⲥⲱⲕ ⲛ̅ⲛⲁⲛⲥⲙ̅ⲙⲉ ⲛ̅ⲧⲉⲕⲙⲁⲁⲩ. <span style=
  "color:#b00e23">(ⲑ̅)</span> ⲕⲛⲁϫⲓ ⲅⲁⲣ ⲛ̅ⲟⲩⲕⲗⲟⲙ ⲛ̅ϩⲙⲟⲧ ⲉϫⲛ̅ ⲧⲉⲕⲁⲡⲉ ⲁⲩⲱ ⲟⲩⲕⲗⲁⲗ
  ⲛ̅ⲛⲟⲩⲃ ⲉⲡⲉⲕⲙⲁⲕϩ̅. <span style="color:#b00e23">(ⲓ̅)</span> ⲡⲁϣⲏⲣⲉ ⲙ̅ⲡⲣ̅ⲧⲣⲉ
  ϩⲉⲛⲣⲱⲙⲉ ⲛ̅ⲣⲉϥⲣⲛⲟⲃⲉ ⲡⲗⲁⲛⲁ ⲙ̅ⲙⲟⲕ ⲟⲩⲇⲉ ⲙ̅ⲡⲣ̅ⲟⲩⲱϣ ⲉⲩϣⲁⲛⲥⲉⲡⲥⲱⲡⲕ̅ ⲉⲩϫⲱ ⲙ̅ⲙⲟⲥ.
  <span style="color:#b00e23">(ⲓ̅ⲁ̅)</span> ϫⲉ ⲁⲙⲟⲩ ⲛⲙ̅ⲙⲁⲛ ⲛⲅ̅ⲕⲟⲓⲛⲱⲛⲓ ⲉⲡⲉⲓϩⲱⲧⲃ̅
  ⲛ̅ⲧⲛ̅ϩⲱⲡ ⲇⲉ ⲉⲡⲕⲁϩ ⲛ̅ⲟⲩⲣⲱⲙⲉ ⲛ̅ⲇⲓⲕⲁⲓⲟⲥ ϩⲛ̅ ⲟⲩϫⲓ ⲛ̅ϭⲟⲛⲥ̅. <span style=
  "color:#b00e23">(ⲓ̅ⲃ̅)</span> ⲛ̅ⲧⲛ̅ⲟⲙⲕϥ ⲇⲉ ⲛ̅ⲑⲉ ⲛ̅ⲁⲙⲛ̅ⲧⲉ ⲉϥⲟⲛϩ̅ ⲁⲩⲱ ⲛ̅ⲧⲛ̅ϥⲓ
  ⲙ̅ⲡⲉϥⲣ̅ⲡⲙⲉⲉⲩⲉ ⲉⲃⲟⲗ ϩⲓϫⲙ̅ ⲡⲕⲁϩ. <span style="color:#b00e23">(ⲓ̅ⲅ̅)</span>
  ⲛ̅ⲧⲛ̅ϫⲡⲟ ⲛⲁⲛ ⲛ̅ⲛⲉϥⲛ̅ⲕⲁ ⲉⲧⲛⲁϣⲱⲟⲩ ⲛ̅ⲧⲛ̅ⲙⲉϩ ⲛⲉⲛⲏⲓ̈ ⲛ̅ϣⲱⲗ. <span style=
  "color:#b00e23">(ⲓ̅ⲇ̅)</span> ⲛⲅ̅ⲛⲟⲩϫⲉ ⲙ̅ⲡⲉⲕⲕⲗⲏⲣⲟⲥ ⲛⲙ̅ⲙⲁⲛ ⲛ̅ⲧⲉ ⲟⲩⲧⲱⲱⲙⲉ ⲛ̅ⲟⲩⲱⲧ
  ϣⲱⲡⲉ ⲛⲁⲛ. <span style="color:#b00e23">(ⲓ̅ⲉ̅)</span> ⲡⲁϣⲏⲣⲉ ⲙ̅ⲡⲣ̅ⲃⲱⲕ ϩⲓ ⲧⲉϩⲓⲏ
  ⲛⲙ̅ⲙⲁⲩ ⲣⲉⲕⲧ̅ ⲧⲉⲕⲟⲩⲉⲣⲏⲧⲉ ⲇⲉ ⲉⲃⲟⲗ ϩⲛ̅ ⲛⲉⲩϩⲓⲟⲟⲩⲉ. <span style=
  "color:#b00e23">(ⲓ̅ⲋ̅)</span> ⲉⲣⲉ ⲛⲉⲩⲟⲩⲉⲣⲏⲧⲉ ⲅⲁⲣ ⲡⲏⲧ ⲉⲧⲕⲁⲕⲓⲁ ⲁⲩⲱ ⲥⲉϭⲉⲡⲏ
  ⲉⲡⲛ̅ⲥⲛⲟϥ ⲉⲃⲟⲗ. <span style="color:#b00e23">(ⲓ̅ⲍ̅)</span> ⲛ̅ⲛⲉⲩⲡⲣϣ̅ ϣⲛⲉ ⲅⲁⲣ ⲁⲛ
  ⲉⲃⲟⲗ ⲉⲛϩⲁⲗⲁⲧⲉ ⲉⲡⲣⲁ. <span style="color:#b00e23">(ⲓ̅ⲏ̅)</span> ⲛ̅ⲧⲟⲟⲩ ⲅⲁⲣ
  ⲉⲩⲙⲉⲧⲉⲭⲉ ⲉϩⲉⲛⲥⲛⲟϥ ⲉⲩⲥⲉⲩϩ ⲡⲉⲑⲟⲟⲩ ⲛⲁⲩ ⲉϩⲟⲩⲛ. <span style=
  "color:#b00e23">(ⲓ̅ⲑ̅)</span> ⲛⲁⲓ̈ ⲛⲉ ⲛⲉϩⲓⲟⲟⲩⲉ ⲛ̅ⲟⲩⲟⲛ ⲛⲓⲙ ⲉⲧϫⲱⲕ ⲉⲃⲟⲗ ⲛ̅ⲛ̅ⲛⲟⲃⲉ
  ⲡϣⲟⲣϣⲣ̅ ⲇⲉ ⲛ̅ⲛ̅ⲣⲱⲙⲉ ⲙ̅ⲡⲁⲣⲁⲛⲟⲙⲟⲥ ϩⲟⲟⲩ ⲉⲩⲛⲁⲧⲁⲕⲟ ⲅⲁⲣ ⲛ̅ⲧⲉⲩⲯⲩⲭⲏ ϩⲛ̅ ⲧⲉⲩⲙⲛ̅ⲧϣⲁϥⲧ.
  <span style="color:#b00e23">(ⲕ̅)</span> ⲥⲉⲥⲙⲟⲩ ⲉⲧⲥⲟⲫⲓⲁ ϩⲛ̅ ⲛ̅ϩⲓⲣ ⲁⲩⲱ ⲟⲩⲛ̅ⲧⲥ̅
  ⲡⲁⲣⲣⲏⲥⲓⲁ ϩⲛ̅ ⲛⲉⲡⲗⲁⲧⲓⲁ. <span style="color:#b00e23">(ⲕ̅ⲁ̅)</span> ⲥⲉⲧⲁϣⲉⲟⲉⲓϣ
  ⲇⲉ ⲙ̅ⲙⲟⲥ ϩⲓϫⲛ̅ ⲛ̅ⲕⲟⲟϩ ⲛ̅ⲛ̅ⲥⲟⲃⲧ̅ ϣⲁⲥϫⲟⲟⲥ ⲇⲉ ⲉⲥⲧⲏⲕ ⲛ̅ϩⲏⲧ ϩⲓϫⲛ̅ ⲙ̅ⲡⲩⲗⲏ
  ⲛ̅ⲙ̅ⲡⲟⲗⲓⲥ. <span style="color:#b00e23">(ⲕ̅ⲃ̅)</span> ϫⲉ ⲛ̅ⲟⲩⲟⲉⲓϣ ⲛⲓⲙ ⲉⲣⲉ
  ⲛ̅ⲃⲁⲗϩⲏⲧ ϭⲟⲗϫ̅ ⲛ̅ⲧⲇⲓⲕⲁⲓⲟⲥⲩⲛⲏ ⲥⲉⲛⲁϫⲓϣⲓⲡⲉ ⲁⲛ ⲛ̅ⲁⲑⲏⲧ ⲇⲉ ⲉⲩⲟ ⲛ̅ⲣⲉϥⲉⲡⲓⲑⲩⲙⲓ ⲉⲡⲥⲱϣ
  ⲛ̅ⲧⲉⲣⲟⲩⲣ̅ⲁⲥⲉⲃⲏⲥ ⲁⲩⲙⲉⲥⲧⲉ ⲧⲁⲓⲥⲑⲏⲥⲓⲥ. <span style="color:#b00e23">(ⲕ̅ⲅ̅)</span>
  ⲁⲩⲱ ⲁⲩϣⲱⲡⲉ ⲉⲩϭⲏⲡ ⲉϩⲉⲛϫⲡⲓⲟ ⲉⲓⲥ ϩⲏⲏⲧⲉ ϯⲛⲁϫⲱ ⲛⲏⲧⲛ̅ ⲙ̅ⲡϣⲁϫⲉ ⲛ̅ⲧⲁⲡⲛⲟⲏ ϯⲛⲁⲧⲥⲁⲃⲱⲧⲛ̅
  ⲇⲉ ⲉⲡⲁϣⲁϫⲉ. <span style="color:#b00e23">(ⲕ̅ⲇ̅)</span> ⲉⲡⲉⲓⲇⲏ ⲁⲓ̈ⲙⲟⲩⲧⲉ ⲉⲣⲱⲧⲛ̅
  ⲙ̅ⲡⲉⲧⲛ̅ⲥⲱⲧⲙ̅ ⲉⲣⲟⲓ̈ ⲁⲩⲱ ⲁⲓ̈ⲡⲣϣ̅ ⲛⲁϣⲁϫⲉ ⲉⲃⲟⲗ ⲙ̅ⲡⲉⲧⲛ̅ϯϩⲧⲏⲧⲛ̅. <span style=
  "color:#b00e23">(ⲕ̅ⲉ̅)</span> ⲁⲗⲗⲁ ⲁⲧⲉⲧⲛ̅ⲧⲥ̅ⲧⲟ ⲉⲃⲟⲗ ⲛ̅ⲛⲁϣⲟϫⲛⲉ ⲁⲩⲱ
  ⲁⲧⲉⲧⲛ̅ⲣ̅ⲁⲧⲥⲱⲧⲙ̅ ⲛ̅ⲥⲁ ⲛⲁϫⲡⲓⲟ. <span style="color:#b00e23">(ⲕ̅ⲋ̅)</span> ⲉⲧⲃⲉ
  ⲡⲁⲓ ϩⲱ ϯⲛⲁⲥⲱⲃⲉ ⲛ̅ⲥⲁ ⲡⲉⲧⲛ̅ⲧⲁⲕⲟ ϯⲛⲁⲣⲁϣⲉ ⲇⲉ ⲙ̅ⲙⲱⲧⲛ̅ ⲉⲣϣⲁⲛ ⲡⲧⲁⲕⲟ ⲉⲓ ⲉϫⲱⲧⲛ̅.
  <span style="color:#b00e23">(ⲕ̅ⲍ̅)</span> ⲁⲩⲱ ⲉⲣϣⲁⲛ ⲡⲉϣⲧⲟⲣⲧⲣ̅ ⲧⲁϩⲉ ⲧⲏⲩⲧⲛ̅ ϩⲛ̅
  ⲟⲩϣⲥ̅ⲛⲉ ⲛ̅ⲧⲉ ⲡϣⲟⲣϣⲣ̅ ⲉⲓ ⲉϫⲱⲧⲛ̅ ⲛ̅ⲑⲉ ⲛ̅ⲟⲩϩⲁⲧⲏⲩ ⲏ ⲉⲣϣⲁⲛ ⲡⲧⲁⲕⲟ ⲉⲓ ⲉϫⲱⲧⲛ̅ ⲁⲩⲱ
  ⲉⲣϣⲁⲛ ⲟⲩⲑⲗⲓⲯⲓⲥ ⲉⲓ ⲛⲏⲧⲛ̅ ⲙⲛ̅ ⲟⲩⲕⲧⲟ ⲉⲣⲱⲧⲛ̅. <span style=
  "color:#b00e23">(ⲕ̅ⲏ̅)</span> ⲥⲛⲁϣⲱⲡⲉ ⲅⲁⲣ ⲛ̅ⲧⲉⲧⲛ̅ⲙⲟⲩⲧⲉ ⲉϩⲣⲁⲓ̈ ⲟⲩⲃⲏⲓ ⲁⲛⲟⲕ ⲇⲉ
  ⲛ̅ⲧⲁⲧⲙ̅ⲥⲱⲧⲙ̅ ⲉⲣⲱⲧⲛ̅ ⲛⲉⲑⲟⲟⲩ ⲛⲁϣⲓⲛⲉ ⲛ̅ⲥⲱⲓ̈ ⲛ̅ⲥⲉⲧⲙ̅ϭⲛⲧ̅. <span style=
  "color:#b00e23">(ⲕ̅ⲑ̅)</span> ⲁⲩⲙⲉⲥⲧⲉ ⲧⲥⲟⲫⲓⲁ ⲅⲁⲣ ⲁⲩⲱ ⲙ̅ⲡⲟⲩⲥⲱⲧⲡ̅ ⲛⲁⲩ
  ⲛ̅ⲧⲙⲛ̅ⲧⲙⲁⲓⲛⲟⲩⲧⲉ. <span style="color:#b00e23">(ⲗ̅)</span> ⲁⲩⲱ ⲙ̅ⲡⲟⲩⲉϣϯϩⲧⲏⲩ
  ⲉⲛⲁϣⲟϫⲛⲉ ⲁⲩⲗⲕϣⲁ ⲇⲉ ⲛ̅ⲥⲁ ⲛⲁϫⲡⲓⲟ. <span style="color:#b00e23">(ⲗ̅ⲁ̅)</span>
  ⲉⲧⲃⲉ ⲡⲁⲓ ϭⲉ ⲥⲉⲛⲁⲟⲩⲱⲙ ⲛ̅ⲛ̅ⲕⲁⲣⲡⲟⲥ ⲛ̅ⲧⲉⲩϩⲓⲏ ⲁⲩⲱ ⲥⲉⲛⲁⲥⲉⲓ ⲛ̅ⲧⲉⲩⲙⲛ̅ⲧϣⲁϥⲧⲉ.
  <span style="color:#b00e23">(ⲗ̅ⲃ̅)</span> ⲉⲃⲟⲗ ⲅⲁⲣ ϫⲉ ⲁⲩϫⲓ ϩⲉⲛⲕⲟⲩⲓ̈ ⲛ̅ϭⲟⲛⲥ̅
  ⲥⲉⲛⲁϩⲟⲧⲃⲟⲩ ⲁⲩⲱ ⲡⲉϫⲛⲟ ⲛⲁⲧⲁⲕⲉ ⲛ̅ⲁⲥⲉⲃⲏⲥ. <span style=
  "color:#b00e23">(ⲗ̅ⲅ̅)</span> ⲡⲉⲧⲥⲱⲧⲙ̅ ⲇⲉ ⲉⲣⲟⲓ̈ ϥⲛⲁⲙ̅ⲧⲟⲛ ⲙ̅ⲙⲟϥ ϩⲛ̅ ⲟⲩⲉⲓⲣⲏⲛⲏ
  ⲉϥⲧⲁϫⲣⲏⲩ ⲁⲩⲱ ϥⲛⲁϭⲱ ⲁϫⲛ̅ ϩⲟⲧⲉ ⲉⲃⲟⲗ ⲙ̅ⲡⲉⲑⲟⲟⲩ ⲛⲓⲙ.
  <h3 id="proverbs2">2</h3><span style="color:#b00e23">(ⲁ̅)</span> ⲡⲁϣⲏⲣⲉ
  ⲉⲕϣⲁⲛϫⲓ ⲛ̅ⲛ̅ϣⲁϫⲉ ⲛ̅ⲧⲁⲉⲛⲧⲟⲗⲏ ⲛⲅ̅ϩⲟⲡⲟⲩ ϩⲁϩⲧⲏⲕ. <span style=
  "color:#b00e23">(ⲃ̅)</span> ⲡⲉⲕⲙⲁⲁϫⲉ ⲛⲁⲥⲱⲧⲙ̅ ⲛ̅ⲥⲁ ⲧⲥⲟⲫⲓⲁ ⲡⲉ ⲁⲩⲱ ⲕⲛⲁϯ ⲙ̅ⲡⲉⲕϩⲏⲧ
  ⲉⲩⲙⲛ̅ⲧⲥⲁⲃⲉ ⲛⲅ̅ⲧⲁⲁⲥ ⲇⲉ ⲙ̅ⲡⲉⲕϣⲏⲣⲉ ⲛ̅ⲥⲃⲱ. <span style=
  "color:#b00e23">(ⲅ̅)</span> ⲉϣⲱⲡⲉ ⲅⲁⲣ ⲉⲣⲕϣⲁⲛⲙⲟⲩⲧⲉ ⲟⲩⲃⲉ ⲧⲥⲟⲫⲓⲁ ⲛⲅ̅ⲙⲟⲩⲧⲉ ⲇⲉ
  ⲉⲧⲁⲓⲥⲑⲏⲥⲓⲥ ϩⲛ̅ ⲟⲩⲛⲟϭ ⲛ̅ⲥⲙⲏ. <span style="color:#b00e23">(ⲇ̅)</span> ⲛⲅ̅ϣⲓⲛⲉ
  ⲇⲉ ⲛ̅ⲥⲱⲥ ⲛ̅ⲑⲉ ⲛ̅ϩⲉⲛⲁϩⲟ ⲛ̅ϩⲁⲧ ⲛⲅ̅ϩⲟⲧϩⲧ ⲛ̅ⲥⲱⲥ ϩⲛ̅ ⲟⲩⲟⲩⲣⲟⲧ. <span style=
  "color:#b00e23">(ⲉ̅)</span> ⲧⲟⲧⲉ ⲕⲛⲁⲛⲟⲓ ⲛ̅ⲧⲙⲛ̅ⲧⲙⲁⲓⲛⲟⲩⲧⲉ ⲛⲅ̅ϩⲉ ⲉⲧⲁⲓⲥⲑⲏⲥⲓⲥ
  ⲉⲧⲟⲩⲁⲁⲃ ⲛ̅ⲧⲉⲧⲉⲕⲟⲩⲉⲣⲏⲧⲉ ⲧⲙ̅ϫⲓϫⲣⲟⲡ. <span style="color:#b00e23">(ⲋ̅)</span>
  ⲡⲛⲟⲩⲧⲉ ⲅⲁⲣ ⲛⲁϯ ⲛⲁⲕ ⲛ̅ⲧⲥⲟⲫⲓⲁ ⲉⲃⲟⲗ ϩⲛ̅ ⲣⲱϥ ⲙⲛ̅ⲟⲩⲁⲓⲥⲑⲏⲥⲓⲥ ⲙⲛ̅ ⲟⲩⲙⲛ̅ⲧⲣⲙⲛ̅ϩⲏⲧ.
  <span style="color:#b00e23">(ⲍ̅)</span> ⲁⲩⲱ ϣⲁϥⲥⲉⲩϩ ⲃⲟⲏⲑⲓⲁ ⲉϩⲟⲩⲛ ⲛ̅ⲛ̅ⲇⲓⲕⲁⲓⲟⲥ
  ⲉϥⲣ̅ⲛⲁϣⲧⲉ ⲉⲛⲉⲩϩⲓⲟⲟⲩⲉ ⲉϥϩⲁϩⲉϩ ⲉⲛⲉϩⲓⲟⲟⲩⲉ ⲛ̅ⲧⲙⲉ. <span style=
  "color:#b00e23">(ⲏ̅)</span> ϣⲁϥϯϩⲧⲏϥ ⲇⲉ ⲉⲛⲉϩⲓⲟⲟⲩⲉ ⲛ̅ⲛ̅ⲛⲁⲏⲧ. <span style=
  "color:#b00e23">(ⲑ̅)</span> ⲧⲁⲓ̈ ϭⲉ ⲧⲉ ⲑⲉ ⲛ̅ϩⲟⲩⲟ ⲉⲧⲕ̅ⲛⲁⲛⲟⲓ ⲛ̅ⲧⲇⲓⲕⲁⲓⲟⲥⲩⲛⲏ
  ⲙⲛ̅ⲧⲙⲉ ⲟⲩⲛ̅ⲧⲉ ⲧⲙⲉ ⲅⲁⲣ ϩⲛ̅ ϩⲓⲟⲟⲩⲉ ⲉⲩⲥⲟⲩⲧⲱⲛ ⲁⲩⲱ ϣⲁⲣⲉ ⲛⲉϩⲓⲟⲟⲩⲉ ⲙ̅ⲡⲉ ⲡⲉⲧⲛⲁⲛⲟⲩϥ
  ⲥⲟⲟⲩⲧⲛ̅. <span style="color:#b00e23">(ⲓ̅)</span> ⲉⲣϣⲁⲛ ⲧⲥⲟⲫⲓⲁ ⲅⲁⲣ ⲉⲓ ⲉⲡⲉⲕϩⲏⲧ
  ⲁⲩⲱ ⲛⲅ̅ⲙⲉⲉⲩⲉ ⲉⲧⲁⲓⲥⲑⲏⲥⲓⲥ ϫⲉ ⲛⲁⲛⲟⲩⲥ ⲛ̅ⲧⲉⲕⲯⲩⲭⲏ <span style=
  "color:#b00e23">(ⲓ̅ⲁ̅)</span> ⲡϣⲟϫⲛⲉ ⲉⲧⲛⲁⲛⲟⲩϥ ⲛⲁϩⲁⲣⲉϩ ⲉⲣⲟⲕ ⲡⲉ ⲛ̅ⲧⲉ ⲡⲙⲉⲉⲩⲉ
  ⲉⲧⲟⲩⲁⲁⲃ ϯϩⲧⲏϥ ⲉⲣⲟⲕ <span style="color:#b00e23">(ⲓ̅ⲃ̅)</span> ϫⲉ ⲉϥⲉⲛⲁϩⲙⲉⲕ
  ⲉⲩϩⲓⲏ ⲉⲥϩⲟⲟⲩ ⲁⲩⲱ ⲉⲩⲣⲱⲙⲉ ⲉⲛϥ̅ϫⲉ ⲗⲁⲁⲩ ⲁⲛ ⲙ̅ⲙⲉ. <span style=
  "color:#b00e23">(ⲓ̅ⲅ̅)</span> ⲱ ⲛⲉⲧⲕⲱ ⲛ̅ⲥⲱⲟⲩ ⲛ̅ⲛ̅ϩⲓⲟⲟⲩⲉ ⲉⲧⲥⲟⲩⲧⲱⲛ ⲉⲧⲥⲱⲧⲡ̅ ⲛⲁⲩ
  ⲛ̅ϩⲉⲛϩⲓⲟⲟⲩⲉ ⲛ̅ⲕⲁⲕⲉ. <span style="color:#b00e23">(ⲓ̅ⲇ̅)</span> ⲛⲉⲧⲉⲩⲫⲣⲁⲛⲉ ⲉϫⲛ̅
  ⲛ̅ⲣⲉϥⲣ̅ⲡⲉⲑⲟⲟⲩ ⲉⲧⲥⲱⲃⲉ ⲉϫⲛ̅ ⲛⲉⲑⲟⲟⲩ. <span style="color:#b00e23">(ⲓ̅ⲉ̅)</span>
  ⲛⲁⲓ̈ ⲉⲣⲉ ⲛⲉⲩϩⲓⲟⲟⲩⲉ ϭⲟⲟⲙⲉ ⲁⲩⲱ ⲉⲣⲉ ⲛⲉⲩⲙⲁⲙ̅ⲙⲟⲟϣⲉ ϭⲏⲩ ⲛ̅ⲕⲟⲧⲥ̅. <span style=
  "color:#b00e23">(ⲓ̅ⲋ̅)</span> ⲉⲧⲣⲉⲕⲟⲩⲉ ⲁⲩⲱ ⲉⲁⲁⲕ ⲛ̅ϣⲙ̅ⲙⲟ ⲉⲧⲉⲅⲛⲱⲙⲏ ⲛ̅ⲛ̅ⲇⲓⲕⲁⲓⲟⲥ.
  <span style="color:#b00e23">(ⲓ̅ⲍ̅)</span> ⲡⲁϣⲏⲣⲉ ⲙ̅ⲡⲣ̅ⲧⲣⲉ ⲟⲩϣⲟϫⲛⲉ ⲉϥϩⲟⲟⲩ
  ⲧⲁϩⲟⲕ ⲡⲁⲓ ⲉⲧⲕⲱ ⲛ̅ⲥⲱϥ ⲛ̅ⲧⲉⲥⲃⲱ ϫⲓⲛ ⲧⲉϥⲙⲛ̅ⲧⲕⲟⲩⲓ̈ ⲁⲩⲱ ⲉⲧⲟⲃϣ̅ ⲉⲧⲇⲓⲁⲑⲏⲕⲏ ⲉⲧⲟⲩⲁⲁⲃⲉ
  <span style="color:#b00e23">(ⲓ̅ⲏ̅)</span> ⲁϥⲕⲁ ⲡⲉϥⲏⲓ̈ ⲅⲁⲣ ϩⲁⲧⲙ̅ ⲡⲙⲟⲩ ⲁⲩⲱ ⲉⲣⲉ
  ⲛⲉϥⲙⲁⲙ̅ⲙⲟⲟϣⲉ ⲙⲛ̅ ⲛ̅ⲣⲱⲙⲉ ϩⲁⲧⲛ̅ ⲁⲙⲛ̅ⲧⲉ <span style=
  "color:#b00e23">(ⲓ̅ⲑ̅)</span> ⲛ̅ⲛⲉ ⲟⲩⲟⲛ ⲛⲓⲙ ⲉⲧⲥⲟⲟⲩϩ ⲉⲣⲟϥ ⲕⲟⲧⲟⲩ ⲁⲩⲱ ⲛ̅ⲛⲉⲩⲧⲁϩⲉ
  ⲛⲉϩⲓⲟⲟⲩⲉ ⲙ̅ⲡⲱⲛϩ ⲁⲗⲗⲁ ⲥⲉⲛⲁⲣ̅ⲡⲕⲉⲣϩⲧⲏⲩ ⲛ̅ⲛⲉⲣⲟⲙⲡⲉ ⲅⲁⲣ ⲙ̅ⲡⲱⲛϩ ⲧⲁϩⲟⲟⲩ. <span style=
  "color:#b00e23">(ⲕ̅)</span> ⲉⲛⲉ ⲛ̅ⲧⲁⲩⲙⲟⲟϣⲉ ⲅⲁⲣ ϩⲓ ⲛⲉϩⲓⲟⲟⲩⲉ ⲉⲧⲛⲁⲛⲟⲩⲟⲩ ⲛⲉⲩⲛⲁϭⲛ̅
  ⲛⲉϩⲓⲟⲟⲩⲉ ⲛ̅ⲛ̅ⲇⲓⲕⲁⲓⲟⲥ ⲉⲩⲥⲗⲉϭⲗⲱϭ ⲛⲉ. <span style="color:#b00e23">(ⲕ̅ⲁ̅)</span>
  ⲛⲉⲧⲛⲁⲛⲟⲩⲟⲩ ⲛⲁⲟⲩⲱϩ ϩⲓϫⲙ̅ ⲡⲕⲁϩ ⲛ̅ⲃⲁⲗϩⲏⲧ ⲇⲉ ⲛⲁϣⲱϫⲡ̅ ϩⲓϫⲱϥ ϫⲉ ⲛⲉⲧⲥⲟⲩⲧⲱⲛ ⲛⲁⲟⲩⲱϩ
  ϩⲓϫⲙ̅ ⲡⲕⲁϩ ⲁⲩⲱ ⲛ̅ⲃⲁⲗϩⲏⲧ ⲛⲁϣⲱϫⲡ̅ ϩⲓϫⲱϥ. <span style=
  "color:#b00e23">(ⲕ̅ⲃ̅)</span> ⲥⲉⲛⲁⲱϫⲛ̅ ⲛ̅ⲧⲟⲟⲩ ⲛ̅ⲛ̅ⲁⲥⲉⲃⲏⲥ ϩⲓϫⲙ̅ ⲡⲕⲁϩ ⲁⲩⲱ
  ⲙ̅ⲡⲁⲣⲁⲛⲟⲙⲟⲥ ⲥⲉⲛⲁϥⲟⲧⲟⲩ ⲉⲃⲟⲗ ϩⲓϫⲱϥ.
  <h3 id="proverbs3">3</h3><span style="color:#b00e23">(ⲁ̅)</span> ⲡⲁϣⲏⲣⲉ
  ⲙ̅ⲡⲣ̅ⲡⲱⲃϣ ⲛⲛⲁⲛⲥⲙⲙⲉ ⲁⲩⲱ ⲙⲁⲣⲉ ⲡⲉⲕϩⲏⲧ ϩⲁⲣⲉϩ ⲉⲛⲁϣⲁϫⲉ. <span style=
  "color:#b00e23">(ⲃ̅)</span> ⲥⲉⲛⲁⲟⲩⲱϩ ⲅⲁⲣ ⲉⲣⲟⲕ ⲛⲟⲩⲛⲟϭ ⲛⲁϩⲉ ⲙⲛ̅ ϩⲉⲛⲣⲙ̅ⲡⲟⲟⲩⲉ
  ⲛ̅ⲱⲛϩ̅ ⲙⲛ̅ ⲟⲩⲉⲓⲣⲏⲛⲏ <span style="color:#b00e23">(ⲅ̅)</span> ⲙ̅ⲡⲣ̅ⲧⲣⲉ ⲙ̅ⲙⲛ̅ⲧⲛⲁ
  ⲇⲉ ⲕⲁⲁⲕ ⲙⲛ̅ ⲧⲡⲓⲥⲧⲓⲥ ⲙⲛ̅ ⲧⲙⲉ ⲙⲟⲣⲟⲩ ⲇⲉ ⲉⲡⲉⲕⲙⲁⲕϩ̅ ϫⲡⲟ ⲇⲉ ⲛⲁⲕ ⲛ̅ⲟⲩϩⲙⲟⲧ.
  <span style="color:#b00e23">(ⲇ̅)</span> ⲙⲛ̅ ⲟⲩⲙⲉⲉⲩⲉ ⲉⲛⲁⲛⲟⲩϥ ⲙ̅ⲡⲉⲙⲧⲟ ⲉⲃⲟⲗ
  ⲙ̅ⲡϫⲟⲉⲓⲥ ⲙⲛ̅ ⲛ̅ⲣⲱⲙⲉ. <span style="color:#b00e23">(ⲉ̅)</span> ϣⲱⲡⲉ ⲉⲕⲛⲁϩⲧⲉ ϩⲙ̅
  ⲡⲉⲕϩⲏⲧ ⲧⲏⲣϥ̅ ⲉⲡⲛⲟⲩⲧⲉ ⲁⲩⲱ ⲙ̅ⲡⲣ̅ϫⲓⲥⲉ ⲙ̅ⲙⲟⲕ ⲉϫⲛ̅ ⲧⲉⲕⲥⲟⲫⲓⲁ. <span style=
  "color:#b00e23">(ⲋ̅)</span> ⲟⲩⲟⲛϩⲥ̅ ⲉⲃⲟⲗ ϩⲉⲛⲛⲉⲕϩⲓⲟⲟⲩⲉ ⲧⲏⲣⲟⲩ ϫⲉⲕⲁⲥ ⲉⲥⲉⲥⲟⲟⲩⲧⲛ̅
  ⲛ̅ⲛⲉⲕϩⲓⲟⲟⲩⲉ ⲛ̅ⲧⲉⲧⲉⲕⲟⲩⲉⲣⲏⲧⲉ ⲧⲙ̅ϫⲓϫⲣⲟⲡ <span style="color:#b00e23">(ⲍ̅)</span>
  ⲙ̅ⲡⲣ̅ϣⲱⲡⲉ ⲛⲁⲕ ⲛ̅ⲥⲁⲃⲉ ⲟⲩⲁⲁⲕ ⲁⲣⲓϩⲟⲧⲉ ⲛ̅ⲧⲟϥ ϩⲏⲧϥ̅ ⲙ̅ⲡⲛⲟⲩⲧⲉ ⲛⲅ̅ⲣⲁⲕⲧⲕ̅ ⲉⲃⲟⲗ
  ⲙ̅ⲡⲉⲑⲟⲟⲩ ⲛⲓⲙ. <span style="color:#b00e23">(ⲏ̅)</span> ⲧⲟⲧⲉ ⲟⲩⲛ ⲟⲩⲧⲁⲗϭⲟ ⲛⲁϣⲱⲡⲉ
  ⲙ̅ⲡⲉⲕⲥⲱⲙⲁ ⲁⲩⲱ ⲟⲩϥⲓⲡⲣⲟⲟⲩϣ ⲛ̅ⲛⲉⲕⲕⲉⲉⲥ. <span style="color:#b00e23">(ⲑ̅)</span>
  ⲡⲁϣⲏⲣⲉ ⲙⲁⲧⲁⲓⲉ ⲡⲛⲟⲩⲧⲉ ⲉⲃⲟⲗ ϩⲛ̅ ⲛⲉⲕϩⲓⲥⲉ ⲙ̅ⲙⲉ ⲁⲩⲱ ⲛⲅ̅ϯ ⲛⲁϥ ⲛ̅ⲛⲉϩⲟⲩⲁⲧⲉ ⲉⲃⲟⲗ
  ⲛ̅ⲛⲉⲕⲕⲁⲣⲡⲟⲥ ⲛ̅ⲧⲉ ⲧⲇⲓⲕⲁⲓⲟⲥⲩⲛⲏ <span style="color:#b00e23">(ⲓ̅)</span> ϫⲉ ⲉⲣⲉ
  ⲛⲉⲕⲧⲁⲙⲓⲟⲛ ⲙⲟⲩϩ ⲛ̅ⲥⲟⲩⲟ ⲁⲩⲱ ⲛ̅ⲧⲉ ⲛⲉⲕⲉⲓⲟⲙ ⲙⲟⲩϩ ⲛ̅ⲏⲣⲡ̅. <span style=
  "color:#b00e23">(ⲓ̅ⲁ̅)</span> ⲡⲁϣⲏⲣⲉ ⲙ̅ⲡⲣ̅ⲣ̅ⲕⲟⲩⲓ̈ ⲛ̅ϩⲏⲧ ϩⲛ̅ ⲧⲉⲥⲃⲱ ⲙ̅ⲡϫⲟⲉⲓⲥ
  ⲟⲩⲇⲉ ⲙ̅ⲡⲣ̅ϣⲱⲥⲙ̅ ⲉⲩϫⲡⲓⲟ ⲙ̅ⲙⲟⲕ ⲉⲃⲟⲗ ϩⲓⲧⲟⲟⲧϥ̅. <span style=
  "color:#b00e23">(ⲓ̅ⲃ̅)</span> ϣⲁⲣⲉ ⲡⲛⲟⲩⲧⲉ ⲅⲁⲣ ϯⲥⲃⲱ ⲙ̅ⲡⲉⲧϥ̅ⲙⲉ ⲙ̅ⲙⲟϥ
  ϣⲁϥⲙⲁⲥⲧⲓⲅⲟⲩ ⲇⲉ ⲛ̅ϣⲏⲣⲉ ⲛⲓⲙ ⲉⲧϥ̅ⲛⲁϣⲟⲡⲟⲩ ⲉⲣⲟϥ ⲛ̅ⲧⲟϥ ⲅⲁⲣ ϥⲛⲁⲙⲟⲕϩⲕ̅ ⲁⲩⲱ ⲛϥ̅ⲧⲁϩⲟⲕ
  ⲉⲣⲁⲧⲕ̅ ⲟⲛ. <span style="color:#b00e23">(ⲓ̅ⲅ̅)</span> ⲛⲁⲓ̈ⲁⲧϥ̅ ⲙ̅ⲡⲣⲱⲙⲉ ⲉⲛⲧⲁϥϩⲉ
  ⲉⲧⲥⲟⲫⲓⲁ ⲁⲩⲱ ⲡⲣⲱⲙⲉ ⲉⲛⲧⲁϥϩⲉ ⲉⲧⲙⲛ̅ⲧⲥⲁⲃⲉ. <span style=
  "color:#b00e23">(ⲓ̅ⲇ̅)</span> ⲥⲥⲟⲧⲡ̅ ⲅⲁⲣ ⲉⲣ̅ϩⲱⲃ ⲛ̅ϩⲏⲧⲥ̅ ⲉϩⲟⲩⲉ ⲛⲁϩⲱⲱⲣ ⲙ̅ⲡⲛⲟⲩⲃ
  ⲙⲛ̅ ⲡϩⲁⲧ. <span style="color:#b00e23">(ⲓ̅ⲉ̅)</span> ⲥⲧⲁⲓ̈ⲏⲩ ⲇⲉ ⲉⲛⲉⲛⲉⲙⲙⲉ ⲙⲛ̅
  ⲗⲁⲁⲩ ⲙ̅ⲡⲉⲑⲟⲟⲩ ⲛⲁϯ ⲟⲩⲃⲏⲥ ⲥⲟⲩⲟⲛϩ̅ ⲇⲉ ⲉⲃⲟⲗ ⲛ̅ⲟⲩⲟⲛ ⲛⲓⲙ ⲉⲧϩⲏⲛ ⲉⲣⲟⲥ ⲛⲉⲧⲧⲁⲓ̈ⲏⲩ ⲇⲉ
  ⲧⲏⲣⲟⲩ ⲙ̅ⲡϣⲁ ⲙ̅ⲙⲟⲥ ⲁⲛ. <span style="color:#b00e23">(ⲓ̅ⲋ̅)</span> ⲟⲩⲛⲟϭ ⲅⲁⲣ
  ⲛⲁϩⲉ ⲙⲛ̅ ϩⲉⲛⲣⲙ̅ⲡⲟⲟⲩⲉ ⲛ̅ⲱⲛϩ ⲛⲉⲧϩⲛ̅ ⲧⲉⲥⲟⲩⲛⲁⲙ ⲁⲩⲱ ⲟⲩⲉⲟⲟⲩ ⲙⲛ̅ ⲟⲩⲙⲛ̅ⲧⲣⲙ̅ⲙⲁⲟ ⲛⲉⲧϩⲛ̅
  ⲧⲉⲥϩⲃⲟⲩⲣ ⲉⲣⲉ ⲧⲇⲓⲕⲁⲓⲟⲥⲩⲛⲏ ⲛⲏⲩ ⲉⲃⲟⲗ ϩⲛ̅ ⲣⲱⲥ ⲥⲟⲫⲓⲁ ⲇⲉ ⲙ̅ⲡⲛⲟⲙⲟⲥ ⲙⲛ̅ ⲡⲛⲁ ϩⲓ
  ⲡⲉⲥⲗⲁⲥ. <span style="color:#b00e23">(ⲓ̅ⲍ̅)</span> ϩⲉⲛϩⲓⲟⲟⲩⲉ ⲉⲛⲁⲛⲟⲩⲟⲩ ⲛⲉ
  ⲛⲉⲥϩⲓⲟⲟⲩⲉ ⲁⲩⲱ ⲛⲉⲥⲙⲁⲙ̅ⲙⲟⲟϣⲉ ⲧⲏⲣⲟⲩ ϩⲛ̅ ⲟⲩⲉⲓⲣⲏⲛⲏ. <span style=
  "color:#b00e23">(ⲓ̅ⲏ̅)</span> ⲟⲩϣⲏⲛ ⲛ̅ⲱⲛϩ̅ ⲧⲉ ⲟⲩⲟⲛ ⲛⲓⲙ ⲉⲧⲕⲱ ⲛ̅ϩⲧⲏⲩ ⲉⲣⲟⲥ ⲁⲩⲱ
  ⲥⲧⲁϫⲣⲏⲩ ⲉϫⲛ̅ ⲛⲉⲧⲧⲁϫⲣⲟ ⲙ̅ⲙⲟⲟⲩ ⲉϫⲱⲥ ⲛ̅ⲑⲉ ⲛ̅ⲛⲉⲧⲧⲁϫⲣⲏⲩ ⲉϫⲙ̅ ⲡϫⲟⲉⲓⲥ. <span style=
  "color:#b00e23">(ⲓ̅ⲑ̅)</span> ⲁ ⲡⲛⲟⲩⲧⲉ ⲥⲙⲛ̅ⲥⲛ̅ⲧⲉ ⲙ̅ⲡⲕⲁϩ ϩⲛ̅ ⲧⲥⲟⲫⲓⲁ ⲁϥⲥⲟⲃⲧⲉ ⲇⲉ
  ⲛ̅ⲙⲡⲏⲩⲉ ϩⲛ̅ ⲧⲉϥⲙⲛ̅ⲧⲥⲁⲃⲉ. <span style="color:#b00e23">(ⲕ̅)</span> ⲁⲛⲛⲟⲩⲛ ⲇⲉ
  ⲟⲩⲱⲛ ϩⲛ̅ ⲟⲩⲁⲓⲥⲑⲏⲥⲓⲥ ⲁⲛⲉⲕⲗⲟⲟⲗⲉ ⲇⲉ ϣⲟⲩⲉⲉⲓⲱⲧⲉ ⲉϩⲣⲁⲓ̈. <span style=
  "color:#b00e23">(ⲕ̅ⲁ̅)</span> ⲡⲁϣⲏⲣⲉ ⲙ̅ⲡⲣ̅ⲃⲱⲗ ⲉⲃⲟⲗ ϩⲁⲣⲉϩ ⲇⲉ ⲉⲛ̅ϣⲟϫⲛⲉ ⲙⲛ̅
  ⲡⲁⲙⲉⲉⲩⲉ. <span style="color:#b00e23">(ⲕ̅ⲃ̅)</span> ϫⲉ ⲉⲣⲉ ⲧⲉⲕⲯⲩⲭⲏ ⲱⲛϩ̅ ⲛ̅ⲧⲉ
  ⲟⲩⲭⲁⲣⲓⲥ ϣⲱⲡⲉ ϩⲓ ⲡⲉⲕⲙⲁⲕϩ̅ ⲧⲟⲧⲉ ⲟⲩⲛ̅ ⲟⲩⲧⲁⲗϭⲟ ⲛⲁϣⲱⲡⲉ ⲛ̅ⲛⲉⲕⲥⲁⲣⲝ̅ ⲁⲩⲱ ⲟⲩϥⲓⲣⲟⲟⲩϣ
  ⲛ̅ⲛⲉⲕⲕⲉⲉⲥ. <span style="color:#b00e23">(ⲕ̅ⲅ̅)</span> ϫⲉ ⲉⲕⲉⲙⲟⲟϣⲉ ⲉⲕⲛⲁϩⲧⲉ ϩⲛ̅
  ⲟⲩⲉⲓⲣⲏⲛⲏ ⲛ̅ⲛⲉⲕϩⲓⲟⲟⲩⲉ ⲧⲏⲣⲟⲩ ⲁⲩⲱ ⲧⲉⲕⲟⲩⲉⲣⲏⲧⲉ ⲛⲁϫⲓϫⲣⲟⲡ ⲁⲛ. <span style=
  "color:#b00e23">(ⲕ̅ⲇ̅)</span> ⲉⲕϣⲁⲛϩⲙⲟⲟⲥ ⲅⲁⲣ ⲕⲛⲁⲣ̅ϩⲟⲧⲉ ⲁⲛ ⲁⲩⲱ ⲉⲕϣⲁⲛⲛ̅ⲕⲟⲧⲕ̅
  ⲕⲛⲁⲱⲃϣ̅ ⲉⲕⲙⲟⲧⲛ̅. <span style="color:#b00e23">(ⲕ̅ⲉ̅)</span> ⲁⲩⲱ ⲛ̅ⲛⲉⲕⲣ̅ϩⲟⲧⲉ
  ϩⲏⲧⲥ̅ ⲛ̅ⲟⲩϩⲟⲧⲉ ⲉⲥⲛⲏⲩ ⲛⲁⲕ ⲁⲩⲱ ϩⲉⲛⲟⲩⲟⲓ ⲛ̅ⲛ̅ⲁⲥⲉⲃⲏⲥ ⲉⲧⲛⲏⲩ. <span style=
  "color:#b00e23">(ⲕ̅ⲋ̅)</span> ⲡⲛⲟⲩⲧⲉ ⲅⲁⲣ ⲛⲁϣⲱⲡⲉ ϩⲓ ⲛⲉⲕϩⲓⲟⲟⲩⲉ ⲧⲏⲣⲟⲩ ⲛϥ̅ⲧⲁϫⲣⲉ
  ⲛⲉⲕⲟⲩⲉⲣⲏⲧⲉ ϫⲉ ⲛ̅ⲛⲉⲕⲕⲓⲙ. <span style="color:#b00e23">(ⲕ̅ⲍ̅)</span> ⲙ̅ⲡⲣ̅ⲗⲟ
  ⲉⲕⲣ̅ⲡⲉⲧⲛⲁⲛⲟⲩϥ ⲙ̅ⲡⲉⲧⲣ̅ϭⲣⲱϩ ⲉⲩⲛⲧⲉ ⲧⲉⲕϭⲓϫ ⲉⲃⲟⲏⲑⲓ. <span style=
  "color:#b00e23">(ⲕ̅ⲏ̅)</span> ⲙ̅ⲡⲣ̅ϫⲟⲟⲥ ϫⲉ ⲃⲱⲕ ⲛⲅ̅ⲕⲟⲧⲕ̅ ⲁⲩⲱ ⲣⲁⲥⲧⲉ ⲧⲁϯ ⲛⲁⲕ
  ⲉⲩⲛϭⲟⲙ ⲙ̅ⲙⲟⲕ ⲉⲣ̅ⲡⲉⲧⲛⲁⲛⲟⲩϥ ⲛⲅ̅ⲥⲟⲟⲩⲛ ⲅⲁⲣ ⲁⲛ ϫⲉ ⲉⲣⲉ ⲣⲁⲥⲧⲉ ⲛⲁϫⲡⲉⲟⲩ. <span style=
  "color:#b00e23">(ⲕ̅ⲑ̅)</span> ⲙ̅ⲡⲣ̅ⲙⲉⲉⲩⲉ ⲉϩⲉⲛⲡⲉⲑⲟⲟⲩ ⲉⲡⲉⲕϣⲃⲏⲣ ⲉⲧϭⲁⲗⲏⲩ ⲉⲧⲕⲱ
  ⲛ̅ϩⲏⲧϥ ⲉⲣⲟⲕ. <span style="color:#b00e23">(ⲗ̅)</span> ⲙ̅ⲡⲣ̅ⲣ̅ⲙⲁⲓ ϫⲁϫⲉ ⲉⲩⲣⲱⲙⲉ
  ⲉⲡϫⲓⲛϫⲏ ϫⲉⲕⲁⲥ ⲛ̅ⲛⲉϥⲣ̅ ⲡⲉⲑⲟⲟⲩ ⲛⲁⲕ. <span style="color:#b00e23">(ⲗ̅ⲁ̅)</span>
  ⲙ̅ⲡⲣ̅ϫⲡⲟ ⲛⲁⲕ ⲛ̅ⲛ̅ⲛⲟϭⲛⲉϭ ⲛ̅ⲛ̅ⲣⲱⲙⲉ ⲉⲑⲟⲟⲩ ⲟⲩⲇⲉ ⲙ̅ⲡⲣ̅ⲕⲱϩ ⲉⲛⲉⲩϩⲓⲟⲟⲩⲉ. <span style=
  "color:#b00e23">(ⲗ̅ⲃ̅)</span> ⲟⲩⲕⲁⲑⲁⲣⲧⲟⲥ ⲅⲁⲣ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲛⲟⲩⲧⲉ ⲡⲉ ⲟⲩⲣⲱⲙⲉ
  ⲙ̅ⲡⲁⲣⲁⲛⲟⲙⲟⲥ ⲁⲩⲱ ⲛϥ̅ⲥⲱⲟⲩϩ ⲉϩⲟⲩⲛ ϩⲛ̅ ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲗ̅ⲅ̅)</span> ⲉⲣⲉ ⲡⲥⲁϩⲟⲩ ⲙ̅ⲡⲛⲟⲩⲧⲉ ϩⲙ̅ ⲡⲏⲓ̈ ⲛ̅ⲛ̅ⲁⲥⲉⲃⲏⲥ
  ⲙ̅ⲡⲛⲟⲩⲧⲉ ϩⲙ̅ ⲡⲏⲓ̈ ⲛ̅ⲛⲁⲥⲉⲃⲏⲥ ⲥⲉⲛⲁⲥⲙⲟⲩ ⲇⲉ ⲉⲛⲣ̅ⲥⲟⲟⲩⲉ ⲛ̅ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲗ̅ⲇ̅)</span> ⲡⲛⲟⲩⲧⲉ ⲛⲁϯⲟⲩⲃⲉ ⲛ̅ⲛ̅ϫⲁⲥⲓϩⲏⲧ ϥⲛⲁϯ ⲇⲉ ⲛ̅ⲟⲩϩⲙⲟⲧ
  ⲛ̅ⲛⲉⲧⲑⲃ̅ⲃⲓⲏⲩ. <span style="color:#b00e23">(ⲗ̅ⲉ̅)</span> ⲛ̅ⲥⲟⲫⲟⲥ ⲛⲁⲕⲗⲏⲣⲟⲛⲟⲙⲉⲓ
  ⲙ̅ⲡⲉⲟⲟⲩ ⲛ̅ⲁⲑⲏⲧ ⲇⲉ ⲛⲁⲥⲱⲧⲡ̅ ⲛ̅ⲟⲩⲥⲱϣ ⲉϥϫⲟⲥⲉ.
  <h3 id="proverbs4">4</h3><span style="color:#b00e23">(ⲁ̅)</span> ⲥⲱⲧⲙ̅ ⲛⲁϣⲏⲣⲉ
  ⲉⲧⲉⲥⲃⲱ ⲙ̅ⲡⲉⲧⲛ̅ⲉⲓⲱⲧ ⲁⲩⲱ ϯ ϩⲧⲏⲧⲛ̅ ⲉⲉⲓⲙⲉ ⲉⲩⲙⲉⲉⲩⲉ. <span style=
  "color:#b00e23">(ⲃ̅)</span> ⲟⲩⲇⲱⲣⲟⲛ ⲅⲁⲣ ⲉⲛⲁⲛⲟⲩϥ ⲡⲉϯϯ ⲙ̅ⲙⲟϥ ⲛⲏⲧⲛ̅ ⲙ̅ⲡⲣ̅ⲕⲱ
  ⲛ̅ⲥⲱⲧⲛ̅ ⲙ̅ⲡⲁϣⲁϫⲉ. <span style="color:#b00e23">(ⲅ̅)</span> ⲁⲓ̈ⲣ̅ϣⲏⲣⲉ ⲅⲁⲣ ϩⲱ ⲡⲉ
  ⲉⲓ̈ⲥⲱⲧⲙ̅ ⲛ̅ⲥⲁ ⲡⲁⲉⲓⲱⲧ ⲁⲩⲱ ⲉⲣⲉ ⲧⲁⲙⲁⲁⲩ ⲙⲉ ⲙ̅ⲙⲟⲓ̈. <span style=
  "color:#b00e23">(ⲇ̅)</span> ⲛⲁⲓ̈ ⲟⲛ ⲉⲩϯⲥⲃⲱ ⲛⲁⲓ̈ ⲉⲩϫⲱ ⲙ̅ⲙⲟⲥ ϫⲉ ⲙⲁⲣⲉ ⲡⲉⲛϣⲁϫⲉ
  ⲧⲁϫⲣⲟ ϩⲙ̅ ⲡⲉⲕϩⲏⲧ. <span style="color:#b00e23">(ⲉ̅)</span> ϩⲁⲣⲉϩ ⲉⲛⲁⲉⲛⲧⲟⲗⲏ
  ⲛⲅ̅ⲧⲙ̅ⲣ̅ⲡⲉⲩⲱⲃϣ̅ ⲁⲩⲱ ⲙ̅ⲡⲣ̅ⲟⲃϣⲕ̅ ⲉⲛ̅ϣⲁϫⲉ ⲛ̅ⲧⲁⲧⲁⲡⲣⲟ. <span style=
  "color:#b00e23">(ⲋ̅)</span> ⲙ̅ⲡⲣ̅ⲕⲁⲁϥ ⲛ̅ⲥⲱⲕ ⲧⲁⲣⲉϥϣⲟⲡⲕ̅ ⲉⲣⲟϥ ⲙⲉⲣⲓⲧϥ̅
  ⲧⲁⲣⲉϥϩⲁⲣⲉϩ ⲉⲣⲟⲕ. <span style="color:#b00e23">(ⲍ̅)</span> <span style=
  "color:#b00e23">(ⲏ̅)</span> ⲙⲁⲕⲧⲟⲕ ⲉⲣⲟϥ ϫⲉ ⲉϥⲉϫⲁⲥⲧⲕ̅ ⲙⲁⲧⲁⲓⲟϥ ϫⲉ ⲉϥⲉϣⲟⲡⲕ̅
  ⲉⲣⲟϥ. <span style="color:#b00e23">(ⲑ̅)</span> ϫⲉ ⲉϥⲉϯ ⲛ̅ⲟⲩⲕⲗⲟⲙ ⲛ̅ϩⲙⲟⲧ ⲉϫⲛ̅
  ⲧⲉⲕⲁⲡⲉ ⲛϥ̅ⲣ̅ⲛⲁϣⲧⲉ ⲉⲣⲟⲕ ϩⲛ̅ ⲟⲩⲕⲗⲟⲙ ⲛ̅ⲧⲣⲩⲫⲏ. <span style=
  "color:#b00e23">(ⲓ̅)</span> ⲥⲱⲧⲙ̅ ⲡⲁϣⲏⲣⲉ ⲛⲅ̅ϣⲱⲡ ⲉⲣⲟⲕ ⲛ̅ⲛⲁϣⲁϫⲉ ϫⲉⲕⲁⲥ ⲉⲣⲉ ϩⲁϩ
  ⲛ̅ϩⲓⲏ ⲛ̅ⲱⲛϩ̅ ϣⲱⲡⲉ ⲛⲁⲕ. <span style="color:#b00e23">(ⲓ̅ⲁ̅)</span> ⲉⲓϯⲥⲃⲱ ⲅⲁⲣ
  ⲛⲁⲕ ⲉⲛⲉϩⲓⲟⲟⲩⲉ ⲛ̅ⲧⲥⲟⲫⲓⲁ ⲉⲓ̈ⲧⲁⲗⲟ ⲇⲉ ⲙ̅ⲙⲟⲕ ⲉϩⲣⲁⲓ̈ ⲉϫⲛ̅ ϩⲉⲛϩⲓⲟⲟⲩⲉ ⲉⲩⲥⲟⲩⲧⲱⲛ.
  <span style="color:#b00e23">(ⲓ̅ⲃ̅)</span> ⲉⲕϣⲁⲛⲙⲟⲟϣⲉ ⲅⲁⲣ ⲛⲉⲕϩⲓⲟⲟⲩⲉ ⲛⲁϣⲧⲁⲙ
  ⲉⲣⲱⲕ ⲁⲛ ⲉⲕϣⲁⲛⲡⲱⲧ ⲇⲉ ⲕⲛⲁϩⲓⲥⲉ ⲁⲛ <span style="color:#b00e23">(ⲓ̅ⲅ̅)</span>
  ⲁⲙⲁϩⲧⲉ ⲛ̅ⲧⲁⲥⲃⲱ ϩⲁⲣⲉϩ ⲉⲣⲟⲥ ⲛⲁⲕ ⲉⲡⲉⲕⲁϩⲉ. <span style=
  "color:#b00e23">(ⲓ̅ⲇ̅)</span> ⲙ̅ⲡⲣ̅ⲙⲟⲟϣⲉ ϩⲓ ⲛⲉϩⲓⲟⲟⲩⲉ ⲛ̅ⲛ̅ⲁⲥⲉⲃⲏⲥ ⲁⲩⲱ ⲙ̅ⲡⲣ̅ⲕⲱϩ
  ⲉⲛⲉϩⲓⲟⲟⲩⲉ ⲛ̅ⲛ̅ⲣⲉϥⲣ̅ⲛⲟⲃⲉ. <span style="color:#b00e23">(ⲓ̅ⲉ̅)</span> ⲙ̅ⲡⲣ̅ⲃⲱⲕ
  ⲉϩⲟⲩⲛ ⲛⲙ̅ⲙⲁⲩ ⲉⲡⲙⲁ ⲉⲧⲟⲩⲥⲟⲟⲩϩ ⲉⲣⲟϥ ⲣⲁⲕⲧⲕ̅ ⲉⲃⲟⲗ ⲛⲅ̅ϣⲃⲧⲕ̅ ⲉⲣⲟⲟⲩ. <span style=
  "color:#b00e23">(ⲓ̅ⲋ̅)</span> ⲛ̅ⲛⲉⲩⲱⲃϣ̅ ⲅⲁⲣ ⲉⲙ̅ⲡⲟⲩⲣ ⲡⲉⲑⲟⲟⲩ ⲁⲛ ϩⲓⲛⲏⲃ ⲅⲁⲣ ⲟⲩⲉ
  ⲙ̅ⲙⲟⲟⲩ ⲁⲩⲱ ⲙⲉⲩⲱⲃϣ̅. <span style="color:#b00e23">(ⲓ̅ⲍ̅)</span> ⲛ̅ⲧⲟⲟⲩ ⲅⲁⲣ
  ⲉⲩⲥⲁⲛⲁϣⲧ̅ ϩⲛ̅ ϩⲉⲛϩⲣⲉ ⲙ̅ⲙⲛ̅ⲧϣⲁϥⲧⲉ ⲥⲉⲧⲁϩⲉ ⲇⲉ ϩⲛ̅ ⲟⲩⲏⲣⲡ̅ ⲛ̅ⲣⲉϥⲣ̅ⲛⲟⲃⲉ.
  <span style="color:#b00e23">(ⲓ̅ⲏ̅)</span> ⲛⲉϩⲓⲟⲟⲩⲉ ⲇⲉ ⲛ̅ⲛ̅ⲇⲓⲕⲁⲓⲟⲥ ⲥⲉⲣ̅ⲟⲩⲟⲉⲓⲛ
  ⲛ̅ⲑⲉ ⲙ̅ⲡⲟⲩⲟⲉⲓⲛ ⲥⲉⲙⲟⲟϣⲉ ⲅⲁⲣ ⲉⲩⲣ̅ⲟⲩⲟⲉⲓⲛ ϣⲁⲛⲧⲉ ⲡⲉϩⲟⲟⲩ ϫⲱⲕ. <span style=
  "color:#b00e23">(ⲓ̅ⲑ̅)</span> ϩⲉⲛⲕⲁⲕⲉ ⲇⲉ ⲛⲉ ⲛⲉϩⲓⲟⲟⲩⲉ ⲛ̅ⲛ̅ⲁⲥⲉⲃⲏⲥ ⲁⲩⲱ ⲛ̅ⲥⲉⲥⲟⲟⲩⲛ
  ⲁⲛ ϫⲉ ⲉⲩϫⲓϫⲣⲟⲡ ⲛ̅ⲁϣ ⲛ̅ϩⲉ. <span style="color:#b00e23">(ⲕ̅)</span> ⲡⲁϣⲏⲣⲉ ϯ
  ϩⲧⲏⲕ ⲉⲛⲁϣⲁϫⲉ ⲣⲉⲕⲧ̅ ⲛⲉⲕⲙⲁⲁϫⲉ ⲇⲉ ⲉⲛⲁϫⲡⲓⲟ. <span style=
  "color:#b00e23">(ⲕ̅ⲁ̅)</span> ϫⲉⲕⲁⲥ ⲉⲛⲉⲛⲉⲕⲡⲏⲅⲏ ⲱϫⲛ̅ ϩⲁⲣⲉϩ ⲛⲁⲓ̈ ϩⲙ̅ ⲡⲉⲕϩⲏⲧ.
  <span style="color:#b00e23">(ⲕ̅ⲃ̅)</span> ⲟⲩⲱⲛϩ̅ ⲅⲁⲣ ⲡⲉ ⲛ̅ⲛⲉⲧϭⲟⲗϫ ⲙ̅ⲙⲟⲟⲩ ⲁⲩⲱ
  ⲟⲩⲧⲁⲗϭⲟ ⲡⲉ ⲙ̅ⲡⲥⲱⲙⲁ. <span style="color:#b00e23">(ⲕ̅ⲅ̅)</span> ϩⲛ̅ ϩⲁⲣⲉϩ ⲛⲓⲙ
  ϩⲁⲣⲉϩ ⲉⲡⲉⲕϩⲏⲧ ϩⲉⲛϩⲓⲟⲟⲩⲉ ⲅⲁⲣ ⲛ̅ⲱⲛϩ̅ ⲛⲉⲛ ⲉⲃⲟⲗ ϩⲛ̅ ⲛⲁⲓ̈. <span style=
  "color:#b00e23">(ⲕ̅ⲇ̅)</span> ϥⲓ ⲉⲃⲟⲗ ⲙ̅ⲙⲟⲕ ⲛ̅ⲟⲩⲧⲁⲡⲣⲟ ⲉⲥϭⲟⲟⲙⲉ ⲁⲩⲱ ⲙⲁⲣⲉ
  ϩⲉⲛⲥⲡⲟⲧⲟⲩ ⲛ̅ϫⲓⲛ̅ϭⲟⲛⲥ̅ ⲟⲩⲉ ⲛ̅ⲥⲁⲃⲟⲗ ⲙ̅ⲙⲟⲕ. <span style=
  "color:#b00e23">(ⲕ̅ⲉ̅)</span> ⲙⲁⲣⲉ ⲛⲉⲕⲃⲁⲗ ϭⲱϣⲧ̅ ⲉⲛⲉⲧⲥⲟⲩⲧⲱⲛ ⲛ̅ⲧⲉ ⲛⲉⲕⲃⲟⲩϩⲉ
  ⲉⲓⲱⲣⲙ ⲉⲙⲙⲛ̅ⲧⲙⲉ. <span style="color:#b00e23">(ⲕ̅ⲋ̅)</span> ⲥⲟⲩⲧⲛ̅ ϩⲉⲛϩⲓⲟⲟⲩⲉ
  ⲛ̅ⲛⲉⲕⲟⲩⲉⲣⲏⲧⲉ ⲁⲩⲱ ⲛⲅ̅ⲥⲟⲟⲩⲧⲛ̅ ⲛ̅ⲛⲉⲕϩⲓⲟⲟⲩⲉ. <span style=
  "color:#b00e23">(ⲕ̅ⲍ̅)</span> ⲙ̅ⲡⲣ̅ⲣⲁⲕⲧⲕ̅ ⲉⲟⲩⲛⲁⲙ ⲟⲩⲇⲉ ⲉϩⲃⲟⲩⲣ ⲕⲧⲟ ⲇⲉ ⲉⲃⲟⲗ
  ⲛ̅ⲧⲉⲕⲟⲩⲣⲏⲧⲉ ⲉⲃⲟⲗ ϩⲓϩⲓⲏ ⲛⲓⲙ ⲉⲑⲟⲟⲩ ⲡⲛⲟⲩⲧⲉ ⲅⲁⲣ ⲥⲟⲟⲩⲛ ⲛ̅ⲛⲉϩⲓⲟⲟⲩⲉ ⲉⲧϩⲓⲟⲩⲛⲁⲙ
  ⲥⲉϭⲟⲟⲙⲉ ⲇⲉ ⲛ̅ϭⲓ ⲛⲉⲧϩⲓϩⲃⲟⲩⲣ ⲛ̅ⲧⲟϥ ⲇⲉ ϥⲛⲁⲥⲟⲟⲩⲧⲛ̅ ⲛ̅ⲛⲉⲕϩⲓⲟⲟⲩⲉ ⲁⲩⲱ ϥⲛⲁⲉⲓⲛⲉ ⲉⲃⲟⲗ
  ⲛ̅ⲛⲉⲕϩⲓⲏ ⲙ̅ⲙⲟⲟϣⲉ ϩⲛ̅ ⲟⲩⲉⲓⲣⲏⲛⲏ.
  <h3 id="proverbs5">5</h3><span style="color:#b00e23">(ⲁ̅)</span> ⲡⲁϣⲏⲣⲉ ϯϩⲧⲏⲕ
  ⲉⲧⲁⲥⲟⲫⲓⲁ ⲣⲉⲕⲧ̅ ⲡⲉⲕⲙⲁⲁϫⲉ ⲇⲉ ⲉⲛⲁϣⲁϫⲉ <span style="color:#b00e23">(ⲃ̅)</span> ϫⲉ
  ⲉⲕⲉϩⲁⲣⲉϩ ⲉⲩⲙⲉⲉⲩⲉ ⲉⲛⲁⲛⲟⲩϥ ϯϩⲱⲛ ⲇⲉ ⲉⲧⲟⲟⲧⲕ̅ ⲛ̅ⲧⲁⲓ̈ⲥⲑⲏⲥⲓⲥ ⲛ̅ⲛⲁⲥⲡⲟⲧⲟⲩ <span style=
  "color:#b00e23">(ⲅ̅)</span> ⲙ̅ⲡⲣ̅ϯ ϩⲧⲏⲕ ⲉⲩⲥϩⲓⲙⲉ ⲉⲥϩⲟⲟⲩ ⲟⲩⲉⲃⲓⲱ ⲅⲁⲣ ⲡⲉⲧⲧⲗ̅ⲧⲗ̅
  ⲉⲃⲟⲗ ϩⲛ̅ ⲛⲉⲥⲡⲟⲧⲟⲩ ⲛ̅ⲟⲩⲥϩⲓⲙⲉ ⲙ̅ⲡⲟⲣⲛⲏ ⲧⲁⲓ̈ ⲡⲣⲟⲥ ⲧⲉⲩⲛⲟⲩ ⲉⲥⲛⲁϯϩⲗⲟϭ ⲛ̅ⲧⲉⲕϣⲟⲩⲱⲃⲉ.
  <span style="color:#b00e23">(ⲇ̅)</span> ⲙⲛ̅ⲛ̅ⲥⲱⲥ ⲕⲛⲁϭⲛ̅ⲧⲥ̅ ⲉⲥⲥⲁϣⲉ ⲉⲩⲥⲓϣⲉ ⲁⲩⲱ
  ⲉⲥⲧⲏⲙ ⲉϩⲟⲩⲉ ⲟⲩⲥⲏϥⲉ ⲛ̅ϩⲟ ⲥⲛⲁⲩ. <span style="color:#b00e23">(ⲉ̅)</span> ϩⲣⲁⲓ
  ⲅⲁⲣ ϩⲛ̅ ⲧⲉⲥⲙⲛ̅ⲧⲁⲑⲏⲧ ⲉⲣⲉ ⲛⲉⲥⲟⲩⲉⲣⲏⲧⲉ ϫⲓ ⲉⲡⲉⲥⲏⲧ ⲛ̅ⲛⲉⲧⲛⲁⲭⲣⲱ ⲙ̅ⲙⲟⲥ ⲙⲛ̅ ⲡⲙⲟⲩ
  ⲉⲁⲙⲛ̅ⲧⲉ ⲛⲉⲥϭⲟⲡ ⲇⲉ ⲧⲁϫⲣⲏⲩ ⲁⲛ. <span style="color:#b00e23">(ⲋ̅)</span> ⲛ̅ⲥⲙⲟⲟϣⲉ
  ⲅⲁⲣ ⲁⲛ ϩⲓ ⲛⲉϩⲓⲟⲟⲩⲉ ⲙ̅ⲡⲱⲛϩ̅ ⲛⲉⲥϩⲓⲟⲟⲩⲉ ⲇⲉ ϣⲧⲣ̅ⲧⲱⲣ ⲁⲩⲱ ⲥⲉϩⲏⲡ. <span style=
  "color:#b00e23">(ⲍ̅)</span> ⲧⲉⲛⲟⲩ ϭⲉ ⲡⲁϣⲏⲣⲉ ⲥⲱⲧⲙ̅ ⲉⲣⲟⲓ̈ ⲁⲩⲱ ⲙ̅ⲡⲣ̅ⲥⲧⲟ ⲉⲃⲟⲗ
  ⲛ̅ⲛⲁϣⲁϫⲉ. <span style="color:#b00e23">(ⲏ̅)</span> ⲙⲁⲣⲉ ⲧⲉⲕϩⲓⲏ ⲟⲩⲉ ⲙ̅ⲙⲟⲥ ⲁⲩⲱ
  ⲙ̅ⲡⲣ̅ϩⲱⲛ ⲉϩⲟⲩⲛ ϩⲛ̅ⲣⲟ ⲙ̅ⲡⲉⲥⲏⲓ̈. <span style="color:#b00e23">(ⲑ̅)</span> ϫⲉ
  ⲛ̅ⲛⲉⲕϯ ⲙ̅ⲡⲉⲕⲱⲛϩ̅ ⲛ̅ϩⲉⲛⲕⲟⲟⲩⲉ ⲁⲩⲱ ⲛⲅ̅ϯ ⲙ̅ⲡⲉⲕⲁϩⲉ ⲛ̅ϩⲉⲛⲁⲧⲛⲁ. <span style=
  "color:#b00e23">(ⲓ̅)</span> ϫⲉ ⲛ̅ⲛⲉ ϩⲉⲛⲕⲟⲟⲩⲉ ⲥⲓ ⲛ̅ⲧⲉⲕϭⲟⲙ ⲛ̅ⲧⲉ ⲛⲉⲕϩⲓⲥⲉ ⲃⲱⲕ
  ⲉϩⲟⲩⲛ ⲉⲛⲏⲓ̈ ⲛ̅ϩⲉⲛⲕⲟⲟⲩⲉ. <span style="color:#b00e23">(ⲓ̅ⲁ̅)</span> ⲙⲛ̅ⲛ̅ⲥⲱⲥ
  ⲛⲅ̅ⲣ̅ϩⲧⲏⲕ ϩⲛ̅ ⲧⲉⲕⲙⲛ̅ⲧϩⲗ̅ⲗⲟ ⲉⲣϣⲁⲛ ⲛ̅ⲥⲁⲣⲝ ⲙ̅ⲡⲉⲕⲥⲱⲙⲁ ϩⲓⲧⲉ. <span style=
  "color:#b00e23">(ⲓ̅ⲃ̅)</span> ⲙⲛ̅ⲛ̅ⲥⲱⲥ ⲛⲅ̅ϫⲟⲟⲥ ϫⲉ ⲉⲧⲃⲉ ⲟⲩ ⲅⲁⲣ ⲛⲉⲓ̈ⲟⲩⲁϣⲟⲩ ⲁⲛ
  ⲡⲉ ⲉⲩϯⲥⲃⲱ ⲛⲁⲓ̈ ⲁⲩⲱ ⲁ ⲡⲁϩⲏⲧ ⲣⲓⲕⲉ ⲉⲃⲟⲗ ⲛ̅ⲛⲉϫⲡⲓⲟ. <span style=
  "color:#b00e23">(ⲓ̅ⲅ̅)</span> ⲛⲅ̅ϫⲟⲟⲥ ⲇⲉ ϫⲉ ⲙ̅ⲡⲓⲥⲱⲧⲙ̅ ⲉⲡⲉϩⲣⲟⲟⲩ ⲙ̅ⲡⲉⲧϯⲥⲃⲱ ⲛⲁⲓ̈
  ⲁⲩⲱ ⲙ̅ⲡⲓⲣⲓⲕⲉ ⲙ̅ⲡⲁⲙⲁⲁϫⲉ ⲉⲡⲉⲧⲥⲁⲃⲟ ⲙ̅ⲙⲟⲓ̈ <span style=
  "color:#b00e23">(ⲓ̅ⲇ̅)</span> ⲡⲁⲣⲁⲕⲉϣⲏⲙ ⲁⲓ̈ϣⲱⲡⲉ ϩⲙ̅ ⲡⲉⲑⲟⲟⲩ ⲛⲓⲙ ⲛ̅ⲧⲙⲏⲧⲉ
  ⲛ̅ⲛⲓⲥⲟⲟⲩϩⲥ̅ ⲙⲛ̅ ⲛⲓⲙⲏⲏϣⲉ. <span style="color:#b00e23">(ⲓ̅ⲉ̅)</span> ⲥⲉⲙⲟⲟⲩ
  ⲉⲃⲟⲗ ϩⲛ̅ ⲛⲉⲕⲁⲅⲅⲓⲟⲛ ⲁⲩⲱ ⲉⲃⲟⲗ ϩⲛ̅ ⲛ̅ϣⲱⲧⲉ ⲛ̅ⲧⲉⲕⲡⲏⲅⲏ. <span style=
  "color:#b00e23">(ⲓ̅ⲋ̅)</span> ⲙ̅ⲡⲣ̅ⲧⲣⲉ ⲛⲉⲕⲙⲟⲟⲩ ⲡⲱⲛ ⲉⲃⲟⲗ ⲡⲃⲟⲗ ⲛ̅ⲧⲉⲕⲡⲏⲅⲏ ⲙⲁⲣⲉ
  ⲛⲉⲕⲙⲟⲟⲩ ⲇⲉ ⲙⲟⲟϣⲉ ϩⲛ̅ ⲛⲉⲕⲡⲗⲁⲧⲓⲁ. <span style="color:#b00e23">(ⲓ̅ⲍ̅)</span>
  ⲙⲁⲣⲉⲥϣⲱⲡⲉ ⲛⲁⲕ ⲟⲩⲁⲁⲕ ⲙ̅ⲡⲣ̅ⲧⲣⲉ ⲗⲁⲁⲩ ⲛ̅ϣⲙ̅ⲙⲟ ⲙⲉⲧⲉⲭⲉ ⲉⲣⲟⲥ ⲛⲙ̅ⲙⲁⲕ. <span style=
  "color:#b00e23">(ⲓ̅ⲏ̅)</span> ⲙⲁⲣⲉ ⲧⲡⲏⲅⲏ ⲙ̅ⲡⲉⲕⲙⲟⲟⲩ ϣⲱⲡⲉ ⲛⲁⲕ ⲟⲩⲁⲁⲕ ⲁⲩⲱ
  ⲛⲅ̅ⲉⲩⲫⲣⲁⲛⲉ ⲛ̅ⲧⲉⲕⲥϩⲓⲙⲉ ⲛ̅ⲧⲉⲕⲙⲛ̅ⲧϣⲏⲣⲉ ϣⲏⲙ. <span style=
  "color:#b00e23">(ⲓ̅ⲑ̅)</span> ⲡⲉⲓⲟⲩⲗ ⲛ̅ⲧⲉⲕⲙⲛ̅ⲧϣⲃⲏⲣ ⲁⲩⲱ ⲡⲥⲏϭ ⲛ̅ⲛⲉⲕϩⲙⲟⲧ
  ⲙⲁⲣⲉϥϣⲁϫⲉ ⲛⲙ̅ⲙⲁⲕ ⲙⲁⲣⲉ ⲧⲉⲧⲉⲧⲱⲕ ⲧⲉ ϫⲓⲥⲉ ⲉⲣⲟⲕ ⲁⲩⲱ ⲛ̅ⲥⲟⲩⲁϩⲥ̅ ⲛ̅ⲥⲱⲕ ⲛ̅ⲟⲩⲟⲉⲓϣ ⲛⲓⲙ
  ⲉⲕⲙⲟⲟϣⲉ ⲅⲁⲣ ϩⲛ̅ ⲧⲙⲛ̅ⲧϣⲃⲏⲣ ⲛ̅ⲧⲁⲓ̈ ⲕⲛⲁⲁϣⲁⲓ <span style=
  "color:#b00e23">(ⲕ̅)</span> ⲙ̅ⲡⲣ̅ⲧⲁϣⲟⲕ ⲉⲣⲁⲧⲥ̅ ⲛ̅ⲟⲩϣⲙ̅ⲙⲟ ⲟⲩⲇⲉ ⲙ̅ⲡⲣ̅ϯ ⲙ̅ⲡⲉⲕⲟⲩⲟⲓ
  ⲉⲛⲉϭⲃⲟⲓ ⲛ̅ⲧⲉⲧⲛ̅ⲧⲱⲕ ⲁⲛ ⲧⲉ. <span style="color:#b00e23">(ⲕ̅ⲁ̅)</span> ⲛⲉϩⲓⲟⲟⲩⲉ
  ⲅⲁⲣ ⲙ̅ⲡⲣⲱⲙⲉ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ⲃⲁⲗ ⲙ̅ⲡⲛⲟⲩⲧⲉ ϥϭⲱϣⲧ̅ ⲇⲉ ⲉϫⲛ̅ ⲛⲉϥϩⲓⲟⲟⲩⲉ ⲧⲏⲣⲟⲩ.
  <span style="color:#b00e23">(ⲕ̅ⲃ̅)</span> ⲙ̅ⲡⲁⲣⲁⲛⲟⲙⲓⲁ ϭⲱⲣϭ̅ ⲉⲡⲣⲱⲙⲉ ⲉⲩϩⲱⲕ ⲇⲉ
  ⲙ̅ⲡⲟⲩⲁ ⲙ̅ⲡⲟⲩⲁ ϩⲛ̅ ⲙ̅ⲙⲣ̅ⲣⲉ ⲛ̅ⲛⲉϥⲛⲟⲃⲉ <span style="color:#b00e23">(ⲕ̅ⲅ̅)</span>
  ⲉⲣⲉ ⲡⲁⲓ ⲛⲁⲙⲟⲩ ⲙⲛ̅ ⲛⲓⲙⲏⲏϣⲉ ⲉⲧⲃⲉ ⲧⲉϥⲙⲛ̅ⲧⲁⲧⲥⲃⲱ ⲁⲩⲛⲟϫϥ̅ ⲇⲉ ⲉⲃⲟⲗ ϩⲙ̅ ⲡⲁϣⲁⲓ
  ⲙ̅ⲡⲉϥⲟⲩⲛⲟϥ ⲁⲩⲱ ⲁϥⲧⲁⲕⲟ ⲉⲧⲃⲉ ⲧⲉϥⲙⲛ̅ⲧⲁⲑⲏⲧ.
  <h3 id="proverbs6">6</h3><span style="color:#b00e23">(ⲁ̅)</span> ⲡⲁϣⲏⲣⲉ
  ⲉⲕϣⲁⲛϣⲡ̅ⲧⲱⲣⲉ ⲙ̅ⲡⲉⲕϣⲃⲏⲣ ⲉⲕⲛⲁϯ ⲧⲟⲟⲧⲕ̅ ⲙ̅ⲡⲉⲕϫⲁϫⲉ. <span style=
  "color:#b00e23">(ⲃ̅)</span> ⲟⲩϭⲟⲣϭⲥ̅ ⲅⲁⲣ ⲙ̅ⲡⲣⲱⲙⲉ ⲉϥⲛⲁϣⲧ̅ ⲛⲉ ⲛⲉϥⲥⲡⲟⲧⲟⲩ ⲙ̅ⲙⲓⲛ
  ⲙ̅ⲙⲟϥ ⲁⲩⲱ ϣⲁϥⲧⲁⲕⲟ ϩⲛ̅ ⲛ̅ϣⲁϫⲉ ⲛ̅ⲣⲱϥ. <span style="color:#b00e23">(ⲅ̅)</span>
  ⲡⲁϣⲏⲣⲉ ⲁⲣⲓⲛⲉϯϩⲱⲛ ⲙ̅ⲙⲟⲟⲩ ⲉⲧⲟⲟⲧⲕ̅ ⲧⲁⲣⲉⲕⲱⲛϩ̅ ⲁⲕⲉⲓ ⲅⲁⲣ ⲉⲧⲟⲟⲧⲟⲩ ⲛ̅ϩⲉⲛⲡⲉⲑⲟⲟⲩ ⲉⲧⲃⲉ
  ⲡⲉⲕϣⲃⲏⲣ ⲙ̅ⲡⲣ̅ϣⲱⲡⲉ ⲉⲕⲃⲏⲗ ⲉⲃⲟⲗ ⲧⲱⲃⲥ̅ ⲇⲉ ⲙ̅ⲡⲉⲕⲣⲙ̅ⲛ̅ϯⲙⲉ ⲛ̅ⲧⲁⲕϣⲡ̅ⲧⲱⲣⲉ ⲙ̅ⲙⲟϥ.
  <span style="color:#b00e23">(ⲇ̅)</span> ⲙ̅ⲡⲣ̅ϯ ϩⲓⲛⲏⲃ ⲛ̅ⲛⲉⲕⲃⲁⲗ ⲁⲩⲱ
  ⲙ̅ⲡⲣ̅ϯⲣⲉⲕⲣⲓⲕⲉ ⲛ̅ⲛⲉⲕⲃⲟⲩϩⲉ. <span style="color:#b00e23">(ⲉ̅)</span> ϫⲉ ⲉⲕⲉⲣⲃⲟⲗ
  ⲛ̅ⲑⲉ ⲛ̅ⲟⲩϭϩⲟⲥ ⲉⲃⲟⲗ ϩⲛ̅ ϩⲉⲛϩⲁϭⲉ ⲁⲩⲱ ⲛ̅ⲑⲉ ⲛ̅ⲟⲩϩⲁⲗⲏⲧ ⲉⲃⲟⲗ ϩⲛ̅ ⲟⲩⲡⲁϣ.
  <span style="color:#b00e23">(ⲋ̅)</span> ⲃⲱⲕ ϣⲁⲡϭⲁϫⲓϥ ⲱ ⲡⲣⲉϥϫⲛⲁⲁⲩ ⲛⲅ̅ⲕⲱϩ
  ⲉⲛⲉϥϩⲓⲟⲟⲩⲉ ⲛⲅ̅ⲣ̅ⲥⲁⲃⲉ ⲉϩⲟⲩⲟ ⲉⲣⲟϥ. <span style="color:#b00e23">(ⲍ̅)</span>
  ⲉⲙⲛ̅ⲧⲉ ⲡⲉⲧⲙ̅ⲙⲁⲩ ⲅⲁⲣ ⲥⲱϣⲉ ⲟⲩⲇⲉ ⲉⲙⲛ̅ⲧϥ̅ ⲡⲉⲧⲁⲛⲁⲅⲕⲁⲍⲉ ⲙ̅ⲙⲟϥ ⲟⲩⲇⲉ ⲉⲙⲛ̅ⲧϥ̅ϫⲟⲉⲓⲥ
  ϩⲓϫⲱϥ. <span style="color:#b00e23">(ⲏ̅)</span> ⲛ̅ⲑⲉ ⲉϣⲁϥⲥⲃ̅ⲧⲉ ⲧⲉϥϩⲣⲉ ⲙ̅ⲡϣⲱⲙ
  ⲛϥ̅ⲧⲁϣⲟ ⲇⲉ ⲙ̅ⲡⲉϥⲕⲱ ⲉϩⲣⲁⲓ̈ ϩⲙ̅ ⲡⲱϩⲥ̅ ⲏ ⲛⲅ̅ⲃⲱⲕ ⲉⲣⲁⲧϥ̅ ⲙ̅ⲡⲁϥⲛⲉⲃⲓⲱ ⲛⲅ̅ⲉⲓⲙⲉ
  ⲧⲉϥⲙⲛ̅ⲧⲣⲉϥⲣ̅ϩⲱⲃ ⲁⲩⲱ ⲉϥⲉⲓⲣⲉ ⲙ̅ⲡⲉϥϩⲱⲃ ϩⲱⲥ ⲙⲛ̅ⲧⲥⲁⲃⲉ ⲡⲁⲓ ⲉⲧⲟⲩϯ ⲛ̅ⲛⲉϥϩⲓⲥⲉ
  ⲛ̅ⲛⲉⲣⲣⲱⲟⲩ ⲙⲛ̅ ⲛ̅ⲣⲱⲙⲉ ⲉⲩⲙ̅ⲧⲟⲛ ⲉϥⲧⲁⲓ̈ⲏⲩ ⲇⲉ ⲛ̅ⲛⲁϩⲣⲛ̅ ⲟⲩⲟⲛ ⲛⲓⲙ ⲁⲩⲱ ⲉⲩⲟⲩⲁϣϥ̅
  ⲕⲁⲓⲡⲉⲣ ⲉϥϭⲱⲃ ⲡⲉ ϩⲛ̅ ⲧⲉϥϭⲟⲙ ⲁϥⲧⲁⲓⲉ ⲧⲥⲟⲫⲓⲁ ⲁϥⲉⲓ ⲉⲃⲟⲗ. <span style=
  "color:#b00e23">(ⲑ̅)</span> ϣⲁⲧⲛⲁⲩ ⲕⲛⲏϫ ⲡⲣⲉϥϫⲛⲁⲁⲩ ⲉⲕⲛⲁⲧⲱⲟⲩⲛ ⲇⲉ ϩⲁ ⲡⲓϩⲓⲛⲏⲃ
  ⲧⲛⲁⲩ. <span style="color:#b00e23">(ⲓ̅)</span> ⲕⲟⲃϣ̅ ⲛ̅ⲟⲩⲁⲡⲣⲏⲧⲉ ⲕϩⲙⲟⲟⲥ
  ⲛ̅ⲟⲩⲁⲡⲣⲏⲧⲉ ⲕϫⲓⲣⲉⲕⲣⲓⲕⲉ ⲇⲉ ⲛ̅ⲟⲩⲁⲡⲣⲏⲧⲉ ⲟⲩⲁⲡⲣⲏⲧⲉ ⲇⲉ ⲉⲣⲉⲧⲟⲟⲧⲕ̅ ⲟⲗⲕ̅ ϩⲁⲧⲉⲕⲙⲉⲥⲧϩⲏⲧ
  <span style="color:#b00e23">(ⲓ̅ⲁ̅)</span> ⲙⲛ̅ⲛ̅ⲥⲱⲥ ϣⲁⲣⲉ ⲧⲙⲛ̅ⲧϩⲏⲕⲉ ⲉⲓ ⲛⲁⲕ ⲛ̅ⲑⲉ
  ⲛ̅ⲟⲩⲁ ⲉϥⲙⲟⲟϣⲉ ⲛⲙ̅ⲙⲁⲕ ϩⲓ ⲟⲩϩⲓⲏ ⲉϥϩⲟⲟⲩ ⲁⲩⲱ ⲡⲉϭⲣⲱϩ ⲛ̅ⲑⲉ ⲛ̅ⲟⲩⲣⲉϥⲡⲱⲧ ⲉⲛⲁⲛⲟⲩϥ ⲉϣⲱⲡⲉ
  ⲇⲉ ⲙⲉⲕϫⲛⲁⲁⲩ ⲡⲉⲕⲱϩⲥ̅ ⲛⲏⲩ ⲛ̅ⲑⲉ ⲛ̅ⲟⲩⲡⲏⲅⲏ ⲁⲩⲱ ⲡⲉϭⲣⲱϩ ⲛⲁⲡⲱⲧ ⲉⲃⲟⲗ ⲙ̅ⲙⲟⲕ ⲛ̅ⲑⲉ
  ⲛ̅ⲟⲩⲣⲱⲙⲉ ⲉϥϩⲟⲟⲩ. <span style="color:#b00e23">(ⲓ̅ⲃ̅)</span> ϣⲁⲣⲉ ⲟⲩⲣⲱⲙⲉ ⲛ̅ⲁⲑⲏⲧ
  ⲁⲩⲱ ⲙ̅ⲡⲁⲣⲁⲛⲟⲙⲟⲥ ⲙⲟⲟϣⲉ ϩⲓ ϩⲉⲛϩⲓⲟⲟⲩⲉ ⲉⲩϩⲟⲟⲩ <span style=
  "color:#b00e23">(ⲓ̅ⲅ̅)</span> ⲁⲩⲱ ϣⲁϥϫⲱⲣⲙ̅ ϩⲙ̅ ⲡⲉϥⲃⲁⲗ ⲛϥ̅ϯⲙⲁⲉⲓⲛ ϩⲛ̅
  ⲧⲉϥⲟⲩⲉⲣⲏⲧⲉ ⲛϥ̅ϯⲥⲃⲱ ⲇⲉ ⲛ̅ϩⲉⲛϫⲱⲣⲙ ⲛ̅ⲧⲏⲏⲃⲉ. <span style=
  "color:#b00e23">(ⲓ̅ⲇ̅)</span> ϣⲁⲣⲉ ⲡⲉϥϩⲏⲧ ⲉⲧϭⲟⲟⲙⲉ ⲙⲉⲉⲩⲉ ⲉϩⲉⲛⲡⲉⲑⲟⲟⲩ ⲛ̅ⲟⲩⲟⲉⲓϣ
  ⲛⲓⲙ ϣⲁⲣⲉ ⲡⲁⲓ ⲛ̅ⲧⲉⲓ̈ⲙⲓⲛⲉ ⲣ̅ϩⲉⲛϣⲧⲟⲣⲧⲣ ⲛ̅ϩⲉⲛⲡⲟⲗⲓⲥ. <span style=
  "color:#b00e23">(ⲓ̅ⲉ̅)</span> ⲉⲧⲃⲉ ⲡⲁⲓ ⲡⲉϥⲧⲁⲕⲟ ⲛⲏⲩ ϩⲛ̅ ⲟⲩϣⲥ̅ⲛⲉ ⲟⲩϭⲟϫϫ̅ ⲙⲛ̅
  ⲟⲩⲱϣϥ̅ ⲛ̅ⲁⲧⲧⲁⲗϭⲟ. <span style="color:#b00e23">(ⲓ̅ⲋ̅)</span> ϫⲉ ϥⲣⲁϣⲉ ⲉϫⲛ̅ ϩⲱⲃ
  ⲛⲓⲙ ⲉⲑⲟⲟⲩ ⲉⲧⲉⲣⲉ ⲡⲛⲟⲩⲧⲉ ⲙⲟⲥⲧⲉ ⲙ̅ⲙⲟⲩ ϥⲛⲁⲟⲩⲱϣϥ̅ ⲇⲉ ⲉⲧⲃⲉ ⲧⲁⲕⲁⲑⲁⲣⲥⲓⲁ ⲛ̅ⲧⲉϥⲯⲩⲭⲏ
  ⲥⲟⲟⲩ ⲛ̅ϩⲱⲃ ⲛⲉⲛⲧⲁ ⲡϫⲟⲉⲓⲥ ⲙⲁⲥⲧⲟⲩ ⲁⲩⲱ ⲥⲁϣϥ̅ ⲛⲉ ⲟⲩⲃⲟⲧⲉ ⲛ̅ⲧⲉϥⲯⲩⲭⲏ. <span style=
  "color:#b00e23">(ⲓ̅ⲍ̅)</span> ⲟⲩⲃⲁⲗ ⲛ̅ⲟⲩⲣⲉϥⲥⲱϣ ⲟⲩⲗⲁⲥ ⲛ̅ϫⲓⲛ̅ϭⲟⲛⲥ̅ ϩⲉⲛϭⲓϫ
  ⲉⲩⲛ̅ⲛ̅ⲥⲛⲟϥ ⲉⲃⲟⲗ ⲛ̅ⲇⲓⲕⲁⲓⲟⲥ. <span style="color:#b00e23">(ⲓ̅ⲏ̅)</span> ⲉⲩϩⲏⲧ
  ⲉϥⲙⲉⲉⲩⲉ ⲉϩⲉⲛⲙⲉⲉⲩⲉ ⲉⲩϩⲟⲟⲩ ϩⲉⲛⲟⲩⲣⲏⲧⲉ ⲉⲩϭⲉⲡⲏ ⲉⲣⲡⲉⲑⲟⲟⲩ <span style=
  "color:#b00e23">(ⲓ̅ⲑ̅)</span> ϣⲁⲣⲉ ⲟⲩⲙⲛ̅ⲧⲣⲉ ⲛ̅ⲣⲉϥϫⲓⲛ̅ϭⲟⲛⲥ̅ ⲧⲙ̅ϩⲉ ϩⲉⲛϭⲟⲗ ⲁⲩⲱ
  ϣⲁϥϫⲟⲟⲩ ⲛ̅ⲟⲩϯⲧⲱⲛ ⲉϥϩⲟⲟⲩ ⲛ̅ϩⲉⲛⲥⲛⲏⲩ. <span style="color:#b00e23">(ⲕ̅)</span>
  ⲡⲁϣⲏⲣⲉ ϩⲁⲣⲉϩ ⲉⲛ̅ⲛⲟⲙⲟⲥ ⲙ̅ⲡⲕⲉⲓⲱⲧ ⲁⲩⲱ ⲙ̅ⲡⲣ̅ⲕⲱ ⲛ̅ⲥⲱⲕ ⲛ̅ⲁⲛⲥⲙ̅ⲙⲉ ⲛ̅ⲧⲉⲕⲙⲁⲁⲩ.
  <span style="color:#b00e23">(ⲕ̅ⲁ̅)</span> ⲙⲟⲣⲟⲩ ⲇⲉ ⲉⲧⲉⲕⲯⲩⲭⲏ ϩⲛ̅ ⲟⲩⲱⲣϫ̅ ⲛⲅ̅ⲁⲁⲩ
  ⲛ̅ⲟⲩⲕⲗⲁⲗ ⲉⲡⲉⲕⲙⲁⲕϩ̅. <span style="color:#b00e23">(ⲕ̅ⲃ̅)</span> ⲉⲕϣⲁⲛⲙⲟⲟϣⲉ ⲁⲛⲓⲥ
  ⲛⲙ̅ⲙⲁⲕ ⲁⲩⲱ ⲙⲁⲣⲉⲥϣⲱⲡⲉ ⲛⲙ̅ⲙⲁⲕ ⲉⲕϣⲁⲛⲛ̅ⲕⲟⲧⲕ̅ ⲙⲁⲣⲉⲥϩⲁⲣⲉϩ ⲉⲣⲟⲕ ϫⲉⲕⲁⲥ ⲉⲕϣⲁⲛⲧⲱⲟⲩⲛ
  ⲉⲥⲉϣⲁϫⲉ ⲛⲙ̅ⲙⲁⲕ. <span style="color:#b00e23">(ⲕ̅ⲅ̅)</span> ⲟⲩⲣⲉϥⲣ̅ⲟⲩⲟⲓ̈ⲛ ⲅⲁⲣ
  ⲧⲉ ⲧⲛ̅ⲧⲟⲗⲏ ⲉⲧⲛⲁⲛⲟⲩⲥ ⲡⲛⲟⲙⲟⲥ ⲇⲉ ⲟⲩⲟⲩⲟⲉⲓⲛ ⲡⲉ ⲛ̅ϩⲓⲏ ϣⲁⲣⲉ ⲧⲉⲥⲃⲱ ⲅⲁⲣ ϫⲡⲓⲉ ⲛⲉϩⲓⲟⲟⲩⲉ
  ⲙ̅ⲡⲁϩⲉ. <span style="color:#b00e23">(ⲕ̅ⲇ̅)</span> ϫⲉ ⲉⲥⲉϩⲁⲣⲉϩ ⲉⲣⲟⲕ ⲉⲩⲥϩⲓⲙⲉ
  ⲉⲛⲧⲱⲕ ⲁⲛ ⲧⲉ ⲁⲩⲱ ⲟⲩⲇⲓⲁⲃⲟⲗⲏ ⲛ̅ⲗⲁⲥ ⲛ̅ϩⲉⲛϣⲙ̅ⲙⲟ. <span style=
  "color:#b00e23">(ⲕ̅ⲉ̅)</span> ⲙ̅ⲡⲣ̅ⲧⲣⲉ ⲡⲥⲁ ⲛ̅ⲟⲩⲉⲡⲓⲑⲩⲙⲓⲁ ϫⲣⲟ ⲉⲣⲟⲕ ⲁⲩⲱ
  ⲙ̅ⲡⲣ̅ⲧⲣⲉⲩϭⲱⲣϭ̅ ⲉⲣⲟⲕ ϩⲛ̅ ⲛⲉⲕⲃⲁⲗ ⲁⲩⲱ ⲙ̅ⲡⲣ̅ⲧⲣⲉⲥⲧⲟⲣⲡⲕ̅ ϩⲓ ⲛⲉⲥⲃⲟⲩϩⲉ. <span style=
  "color:#b00e23">(ⲕ̅ⲋ̅)</span> ⲡⲧⲁⲓⲟ ⲅⲁⲣ ⲛ̅ⲟⲩⲥϩⲓⲙⲉ ⲙ̅ⲡⲟⲣⲛⲏ ϣⲁⲟⲩⲟⲉⲓⲕ ⲛ̅ⲟⲩⲱⲧ ⲡⲉ
  ϣⲁⲣⲉ ⲧⲉⲥϩⲓⲙⲉ ⲇⲉ ϭⲱⲣϭ̅ ⲉⲛⲉⲩⲯⲩⲭⲏ ⲛ̅ⲛ̅ⲣⲱⲙⲉ ⲉⲧⲧⲁⲓ̈ⲏⲩ <span style=
  "color:#b00e23">(ⲕ̅ⲍ̅)</span> ⲙⲏ ⲟⲩⲛ ⲟⲩⲁ ⲛⲁⲙⲣ̅ ϩⲉⲛϫⲃ̅ⲃⲉⲥ ⲛ̅ⲕⲱϩⲧ ϩⲛ̅ ⲕⲟⲩⲛϥ̅
  ⲛϥ̅ⲧⲙ̅ⲣⲱⲕϩ̅ ⲛ̅ⲛⲉϥϩⲟⲓ̈ⲧⲉ. <span style="color:#b00e23">(ⲕ̅ⲏ̅)</span> ⲏ ⲟⲩⲛ ⲁ
  ⲛⲁⲙⲟⲟϣⲉ ϩⲓϫⲛ̅ ϩⲉⲛϫⲃ̅ⲃⲉⲥ ⲛ̅ⲥⲁⲧⲉ ⲛϥ̅ⲧⲙ̅ϫⲉϥ ⲛⲉϥⲟⲩⲉⲣⲏⲧⲉ. <span style=
  "color:#b00e23">(ⲕ̅ⲑ̅)</span> ⲧⲁⲓ̈ ⲧⲉ ⲑⲉ ⲙ̅ⲡⲉⲧⲃⲏⲕ ⲉϩⲟⲩⲛ ϣⲁ ⲟⲩⲥϩⲓⲙⲉ ⲉⲩⲛ̅ⲧⲥ̅
  ϩⲁⲓ ⲉⲛϥ̅ⲛⲁϣⲱⲡⲉ ⲁⲛ ⲉϥⲟⲩⲁⲁⲃⲉ ⲉⲛ̅ⲟⲃⲉ ⲟⲩⲇⲉ ⲟⲩⲟⲛ ⲛⲓⲙ ⲉⲧϫⲱϩ ⲉⲣⲟⲥ. <span style=
  "color:#b00e23">(ⲗ̅)</span> ⲛ̅ⲟⲩϣⲡⲏⲣⲉ ⲁⲛ ⲧⲉ ⲉⲩϣⲁⲛϭⲉ ⲡⲟⲩⲁ ⲉϥϫⲓⲟⲩⲉⲓ ⲉϥϫⲓⲟⲩⲉ ⲅⲁⲣ
  ϫⲉ ⲉϥⲉⲧⲥⲓⲟ ⲛ̅ⲧⲉϥⲯⲩⲭⲏ ⲉⲧϩⲕⲁⲉⲓⲧ. <span style="color:#b00e23">(ⲗ̅ⲁ̅)</span>
  ⲉⲩϣⲁⲛϭⲟⲡϥ̅ ⲅⲁⲣ ϥⲛⲁⲧⲁⲁⲩ ⲛ̅ⲥⲁϣϥ̅ ⲛ̅ⲕⲱⲃ ⲁⲩⲱ ϥⲛⲁϯ ⲛ̅ⲛⲉϥϩⲩⲡⲁⲣⲭⲟⲛⲧⲁ ⲧⲏⲣⲟⲩ
  ⲛϥ̅ⲧⲟⲩϫⲟϥ. <span style="color:#b00e23">(ⲗ̅ⲃ̅)</span> ⲡⲛⲟⲉⲓⲕ ⲇⲉ ⲉⲧⲃⲉ
  ⲧⲉϥⲙⲛ̅ⲧⲁⲑⲏⲧ ⲛⲁϫⲡⲟ ⲛ̅ⲟⲩⲧⲁⲕⲟ ⲛ̅ⲧⲉϥⲯⲩⲭⲏ ⲙ̅ⲙⲁⲩⲁⲁϥ. <span style=
  "color:#b00e23">(ⲗ̅ⲅ̅)</span> ϥⲛⲁϥⲓ ⲛ̅ϩⲉⲛⲙ̅ⲕⲁϩ ⲛ̅ϩⲏⲧ ⲙⲛ̅ ϩⲉⲛⲥⲱϣ ⲁⲩⲱ ⲡⲉϥⲛⲟϭⲛⲉϭ
  ⲛⲁϥⲱⲧⲉ ⲉⲃⲟⲗ ⲁⲛ ϣⲁ ⲉⲛⲉϩ. <span style="color:#b00e23">(ⲗ̅ⲇ̅)</span> ⲡϭⲱⲛⲧ̅ ⲅⲁⲣ
  ⲙ̅ⲡⲉⲥϩⲁⲓ̈ ⲙⲏϩ ⲛ̅ⲕⲱϩ ⲛϥ̅ⲛⲁϯⲥⲟ ⲁⲛ ϩⲛ̅ ⲟⲩϩⲟⲟⲩ ⲛ̅ⲧⲱⲱⲃⲉ. <span style=
  "color:#b00e23">(ⲗ̅ⲉ̅)</span> ⲁⲩⲱ ⲛϥ̅ⲛⲁϩⲱⲧⲃ̅ ⲁⲛ ⲛ̅ⲧⲉϥⲙⲛ̅ⲧϫⲁϫⲉ ϩⲁⲗⲁⲁⲩ ⲛ̅ⲥⲱⲧⲉ
  ⲟⲩⲇⲉ ⲛ̅ⲛⲉϥⲃⲱⲗ ϩⲁ ϩⲁϩ ⲛ̅ⲇⲱⲣⲟⲛ.
  <h3 id="proverbs7">7</h3><span style="color:#b00e23">(ⲁ̅)</span> ⲡⲁϣⲏⲣⲉ ϩⲁⲣⲉϩ
  ⲉⲛⲁϣⲁϫⲉ ⲁⲩⲱ ϩⲉⲛ ⲛⲁⲉⲛⲧⲟⲗⲏ ϩⲁⲧⲏⲕ ⲙⲁⲧⲁⲓⲉ ⲡⲛⲟⲩⲧⲉ ⲧⲁⲣⲉⲕϭⲙ̅ϭⲟⲙ ⲁⲩⲱ ⲙ̅ⲡⲣ̅ⲣ̅ϩⲟⲧⲉ
  ϩⲏⲧϥ̅ ⲛ̅ⲕⲉⲟⲩⲁ ⲛ̅ⲃⲗ̅ⲗⲁϥ. <span style="color:#b00e23">(ⲃ̅)</span> ϩⲁⲣⲉϩ ⲇⲉ
  ⲉⲛⲁⲉⲛⲧⲟⲗⲏ ⲛ̅ⲧⲁⲣⲉⲕⲱⲛϩ̅ ϯ ⲛ̅ⲛⲁϣⲁϫⲉ ⲉⲛⲉⲕⲧⲏⲏⲃⲉ ⲛ̅ⲑⲉ ⲛ̅ϩⲉⲛⲕⲉⲕⲉ ⲛ̅ⲃⲁⲗ. <span style=
  "color:#b00e23">(ⲅ̅)</span> ⲥϩⲁⲓ̈ⲥⲟⲩ ⲇⲉ ⲉϫⲛ̅ ⲡⲡⲱϫϭ̅ ⲙ̅ⲡⲉⲕϩⲏⲧ. <span style=
  "color:#b00e23">(ⲇ̅)</span> ⲁϫⲓⲥ ⲛ̅ⲧⲥⲟⲫⲓⲁ ϫⲉ ⲧⲉⲕⲥⲱⲛⲉ ⲧⲉ ⲁⲩⲱ ϫⲉ ⲧⲉⲕⲣⲱⲙⲉ ⲧⲉ
  ⲧⲙⲛ̅ⲧⲣⲙ̅ⲛ̅ϩⲏⲧ ϫⲡⲟⲥ ⲇⲉ ⲛⲁⲕ. <span style="color:#b00e23">(ⲉ̅)</span> ϫⲉ
  ⲉⲥⲉϩⲁⲣⲉϩ ⲉⲣⲟⲕ ⲉⲩⲥϩⲓⲙⲉ ⲉⲛⲧⲱⲕ ⲁⲛ ⲧⲉ ⲁⲩⲱ ⲉⲥϩⲟⲟⲩ ⲉⲥϣⲁⲛϣⲁϫⲉ ⲛⲙ̅ⲙⲁⲕ ϩⲛ̅ ϩⲉⲛϣⲁϫⲉ
  ⲛ̅ϩⲙⲟⲧ. <span style="color:#b00e23">(ⲋ̅)</span> ⲉⲥϭⲱϣⲧ̅ ⲅⲁⲣ ⲉⲃⲟⲗ ϩⲙ̅ ϣⲟⲩϣⲧ̅
  ⲙ̅ⲡⲉⲥⲏⲓ̈ ⲉⲛϩⲓⲣ. <span style="color:#b00e23">(ⲍ̅)</span> ⲡϩⲣ̅ϣⲓⲣⲉ ⲉⲧⲥⲛⲁⲩ ⲉⲣⲟϥ
  ⲛ̅ⲁⲑⲏⲧ ⲉϥϣⲁⲁⲧ ⲛ̅ⲥⲃⲱ <span style="color:#b00e23">(ⲏ̅)</span> ⲉϥⲙⲟⲟϣⲉ ϩⲁⲧⲛ̅
  ⲛ̅ⲕⲗ̅ϫⲉ ⲛ̅ⲛ̅ϩⲓⲣ ⲙ̅ⲡⲉⲥⲏⲓ̈ <span style="color:#b00e23">(ⲑ̅)</span> ⲉϥϣⲁϫⲉ ϩⲙ̅
  ⲡⲕⲁⲕⲉ ⲙ̅ⲡⲛⲁⲩ ⲛ̅ⲣⲟⲩϩⲉ ⲉⲣⲉ ⲡⲙⲁ ϩⲟⲣⲕ̅ ⲉⲣⲟⲩϩⲉ ϩⲛ̅ ⲟⲩⲕⲁⲕⲉ. <span style=
  "color:#b00e23">(ⲓ̅)</span> ϣⲁⲣⲉ ⲧⲉⲥϩⲓⲙⲉ ⲧⲱⲙⲛ̅ⲧ ⲉⲣⲟϥ ϩⲛ̅ ⲟⲩⲥⲙⲟⲧ ⲙ̅ⲡⲟⲣⲛⲏ ⲧⲁⲓ̈
  ⲉϣⲁⲥⲧⲣⲉ ⲡϩⲏⲧ ⲛ̅ⲛ̅ϣⲏⲣⲉ ϣⲏⲙ ϫⲓϥⲟϭⲥ̅. <span style="color:#b00e23">(ⲓ̅ⲁ̅)</span>
  ⲥⲁⲥⲱⲟⲩ ⲇⲉ ⲁⲩⲱ ⲟⲩⲛⲁϣⲧⲉ ⲙⲉⲣⲉ ⲛⲉⲥⲟⲩⲉⲣⲏⲧⲉ ⲇⲉ ϭⲱ ϩⲙ̅ ⲡⲉⲥⲏⲓ̈ <span style=
  "color:#b00e23">(ⲓ̅ⲃ̅)</span> ϣⲁⲥⲣ̅ⲟⲩⲟⲉⲓϣ ⲅⲁⲣ ⲉⲥⲕⲱⲧⲉ ϩⲓⲃⲟⲗ ⲟⲩⲟⲩⲟⲉⲓϣ ϫⲉ
  ⲉⲥϭⲟⲣϭ̅ ϩⲁⲧⲛ̅ ⲛ̅ⲕⲗϫⲉ ⲛⲓⲙ ϩⲛ̅ ⲛ̅ⲡⲗⲁⲧⲓⲁ. <span style=
  "color:#b00e23">(ⲓ̅ⲅ̅)</span> ⲙⲛ̅ⲛ̅ⲥⲱⲥ ϣⲁⲥⲁⲙⲁϩⲧⲉ ⲙ̅ⲙⲟϥ ⲛⲥ̅ϯⲡⲉ ⲉⲣⲱϥ ϩⲛ̅ ⲟⲩϩⲟ
  ⲇⲉ ⲛ̅ⲁⲧϣⲓⲡⲉ ϣⲁⲥϫⲟⲟⲥ ⲛⲁϥ <span style="color:#b00e23">(ⲓ̅ⲇ̅)</span> ϫⲉ ⲟⲩⲑⲩⲥⲓⲁ
  ⲛ̅ⲉⲓⲣⲏⲛⲓⲕⲏ ⲛⲁⲓ̈ ⲡⲉ ⲡⲟⲟⲩ ϯⲛⲁϯ ⲛ̅ⲛⲁⲉⲣⲁⲧⲉ. <span style=
  "color:#b00e23">(ⲓ̅ⲉ̅)</span> ⲉⲧⲃⲉ ⲡⲁⲓ ⲁⲓ̈ⲉⲓ ⲉⲃⲟⲗ ⲉⲧⲱⲙⲛ̅ⲧ ⲉⲣⲟⲕ ⲉⲓ̈ⲟⲩⲉϣ ⲡⲉⲕϩⲟ
  ⲁⲓ̈ϩⲉ ⲉⲣⲟϥ. <span style="color:#b00e23">(ⲓ̅ⲋ̅)</span> ⲁⲓⲥⲱⲙⲛ̅ⲧ ⲙ̅ⲡⲁϭⲗⲟϭ ϩⲛ̅
  ϩⲉⲛⲕⲉⲣⲉⲁ ⲁⲓ̈ⲡⲟⲣϣϥ̅ ⲇⲉ ⲛⲁⲙⲫⲓⲧⲁⲛⲟⲥ ⲛ̅ⲧⲉⲕⲏⲙⲉ. <span style=
  "color:#b00e23">(ⲓ̅ⲍ̅)</span> ⲁⲓ̈ⲛⲟⲩϫϭ̅ ⲙ̅ⲡⲁϭⲗⲟϭ ϩⲛ̅ ⲟⲩⲕⲣⲟⲕⲕⲟⲥ ⲁⲩⲱ ⲡⲁⲏⲓ̈ ϩⲛ̅
  ⲟⲩⲕⲓⲛⲁⲙⲱⲙⲟⲛ. <span style="color:#b00e23">(ⲓ̅ⲏ̅)</span> ⲁⲙⲟⲩ ⲛ̅ⲧⲛ̅ⲙ̅ⲧⲟⲛ ⲙ̅ⲙⲟⲛ
  ϩⲛ̅ ⲟⲩⲙⲛ̅ⲧϣⲃⲏⲣ ϣⲁϩⲧⲟⲟⲩⲉ ⲁⲙⲟⲩ ⲛ̅ⲧⲛ̅ϩⲱⲗϭ̅ ϩⲛ̅ ⲟⲩⲙⲉ. <span style=
  "color:#b00e23">(ⲓ̅ⲑ̅)</span> ⲙ̅ⲡⲁϩⲁⲓ ⲅⲁⲣ ϩⲙ̅ ⲡⲁⲏⲓ̈ ⲁⲛ ⲁϥⲃⲱⲕ ⲉⲩϩⲓⲏ ⲉⲥⲟⲩⲏⲩ
  <span style="color:#b00e23">(ⲕ̅)</span> ⲉⲣⲉ ⲟⲩⲧⲱⲱⲙⲉ ϩⲛ̅ ⲛⲉϥϭⲓϫ ϩⲓⲧⲛ̅ ⲟⲩⲙⲏⲏϣⲉ
  ⲛ̅ϩⲟⲟⲩ ⲉϥⲛⲁⲕⲟⲧϥ̅ ⲉⲡⲉϥⲏⲓ̈. <span style="color:#b00e23">(ⲕ̅ⲁ̅)</span> ⲁⲥⲡⲗⲁⲛⲁ
  ⲇⲉ ⲙ̅ⲙⲟϥ ϩⲛ̅ ⲟⲩⲛⲟϭ ⲛ̅ϩⲟⲙⲓⲗⲓⲁ ⲛ̅ϣⲁϫⲉ ⲁⲥⲙⲟⲣϥ̅ ⲇⲉ ϩⲛ̅ ⲛ̅ϩⲁϭⲉ ⲉⲃⲟⲗ ϩⲛ̅ ⲛⲉⲥⲡⲟⲧⲟⲩ
  ⲁⲥⲑⲓⲟϥ ⲉⲃⲟⲗ <span style="color:#b00e23">(ⲕ̅ⲃ̅)</span> ⲛ̅ⲧⲟϥ ⲇⲉ ⲁϥⲟⲩⲁϩϥ̅ ⲛ̅ⲥⲱⲥ
  ϩⲛ̅ ⲟⲩⲛⲟϭ ⲙ̅ⲙⲛ̅ⲧⲁⲑⲏⲧ ⲉϥϣⲧⲣ̅ⲧⲱⲣ ⲛ̅ⲑⲉ ⲛ̅ⲟⲩⲙⲁⲥⲉ ⲉⲩⲛⲁⲛⲧϥ̅ ⲉⲡⲉϥⲙⲁⲛ̅ⲕⲟⲛⲥϥ̅ ⲁⲩⲱ ⲛ̅ⲑⲉ
  ⲛ̅ⲟⲩⲟⲩϩⲟⲣ ⲉϥϭⲉⲡⲏ ⲉⲧⲁⲁϥ ⲉⲡⲉⲕⲗⲁⲗ. <span style="color:#b00e23">(ⲕ̅ⲅ̅)</span> ⲏ
  ⲛ̅ⲑⲉ ⲛ̅ⲟⲩⲉⲓⲟⲩⲗ ⲉⲁⲩϣⲟⲟⲩⲉϥ ⲛ̅ⲟⲩⲥⲟⲧⲉ ⲉⲡⲉϥϩⲏⲡⲁⲣ ϥϭⲉⲡⲏ ⲇⲉ ⲛ̅ⲑⲉ ⲛ̅ⲟⲩϩⲁⲗⲏⲧ ⲉⲩⲡⲁϣ
  ⲉⲛϥ̅ⲥⲟⲟⲩⲛ ⲁⲛ ϫⲉ ⲡⲙⲁ ⲙ̅ⲡⲉϥⲧⲏⲩ ⲡⲉ. <span style="color:#b00e23">(ⲕ̅ⲇ̅)</span>
  ⲧⲉⲛⲟⲩ ϭⲉ ⲡⲁϣⲏⲣⲉ ⲥⲱⲧⲙ̅ ⲉⲣⲟⲓ̈ ⲛⲅ̅ϯϩⲧⲏⲕ ⲉⲛ̅ϣⲁϫⲉ ⲛ̅ⲣⲱⲓ̈. <span style=
  "color:#b00e23">(ⲕ̅ⲉ̅)</span> ⲙ̅ⲡⲣ̅ⲧⲣⲉ ⲡⲉⲕϩⲏⲧ ⲣⲓⲕⲉ ⲉⲛⲉⲥϩⲓⲟⲟⲩⲉ. <span style=
  "color:#b00e23">(ⲕ̅ⲋ̅)</span> ⲁⲥⲕⲛⲥ̅ ⲟⲩⲙⲏⲏϣⲉ ⲅⲁⲣ ⲁⲥⲧⲁⲩⲟⲟⲩ ⲉϩⲣⲁⲓ̈ ⲁⲩⲱ ϩⲉⲛⲁⲧⲏⲡⲉ
  ⲛⲉ ⲛ̅ⲧⲁⲥϩⲟⲧⲃⲟⲩ. <span style="color:#b00e23">(ⲕ̅ⲍ̅)</span> ⲉⲣⲉ ⲛⲉϩⲓⲟⲟⲩⲉ ⲃⲏⲕ
  ⲉⲛ̅ⲏⲓ̈ ⲛ̅ⲁⲙⲛ̅ⲧⲉ ⲉⲩⲃⲏⲕ ⲇⲉ ⲉⲡⲉⲥⲏⲧ ⲉⲛⲧⲁⲙⲓⲟⲛ ⲙ̅ⲡⲙⲟⲩ
  <h3 id="proverbs8">8</h3><span style="color:#b00e23">(ⲁ̅)</span> ⲛ̅ⲧⲟⲕ ⲇⲉ
  ⲧⲁϣⲉⲟⲉⲓϣ ⲛ̅ⲧⲥⲟⲫⲓⲁ ϫⲉ ⲉⲣⲉⲧⲙⲛ̅ⲧⲣⲙⲛ̅ϩⲏⲧ ⲥⲱⲧⲙ̅ ⲛⲁⲕ. <span style=
  "color:#b00e23">(ⲃ̅)</span> ⲉⲥϩⲓϫⲛ̅ ⲛ̅ⲕⲟⲟϩ ⲅⲁⲣ ⲉⲧϫⲟⲥⲉ ⲥⲁϩⲉ ⲇⲉ ⲉⲣⲁⲧⲥ̅ ϩⲛ̅
  ⲧⲙⲏⲧⲉ ⲛ̅ⲛⲉϩⲓⲟⲟⲩⲉ. <span style="color:#b00e23">(ⲅ̅)</span> ⲥϭⲟⲣϭ̅ ϩⲁⲧⲛ̅ ⲙ̅ⲡⲩⲗⲏ
  ⲛ̅ⲛ̅ϫⲱⲱⲣⲉ ⲁⲩⲱ ⲥⲉⲥⲙⲟⲩ ⲉⲣⲟⲥ ϩⲛ̅ ⲙⲁⲛ̅ⲃⲱⲕ ⲉϩⲟⲩⲛ. <span style=
  "color:#b00e23">(ⲇ̅)</span> ϫⲉ ϯⲡⲁⲣⲁⲕⲁⲗⲓ ⲙ̅ⲙⲱⲧⲛ̅ ⲱ ⲛ̅ⲣⲱⲙⲉ ⲁⲩⲱ ϯϫⲱ ⲛⲏⲧⲛ̅
  ⲛ̅ⲧⲁⲥⲃⲱ ⲛ̅ϣⲏⲣⲉ ⲛ̅ⲛ̅ⲣⲱⲙⲉ. <span style="color:#b00e23">(ⲉ̅)</span> ⲛ̅ⲃⲁⲗϩⲏⲧ
  ⲛⲟⲓ̈ ⲛ̅ⲟⲩⲙⲛ̅ⲧⲥⲁⲃⲉ ⲛ̅ⲁⲑⲏⲧ ϯ ⲡⲉⲧⲛ̅ϩⲏⲧ. <span style="color:#b00e23">(ⲋ̅)</span>
  ⲥⲱⲧⲙ̅ ⲉⲣⲟⲓ̈ ϫⲉ ⲉⲓ̈ⲛⲁϫⲱ ⲅⲁⲣ ⲛ̅ϩⲉⲛⲥⲃⲱ ⲁⲩⲱ ⲉⲓ̈ⲛⲁⲟⲩⲱⲛ ⲛ̅ⲛⲉⲧⲥⲟⲩⲧⲱⲛ ⲉⲃⲟⲗ ϩⲛ̅
  ⲛⲁⲥⲡⲟⲧⲟⲩ. <span style="color:#b00e23">(ⲍ̅)</span> ⲉⲣⲉ ⲣⲱⲓ̈ ⲅⲁⲣ ⲙⲉⲗⲉⲧⲁ
  ⲛ̅ⲟⲩⲡⲓⲥⲧⲓⲥ ⲛⲉⲥⲡⲟⲧⲟⲩ ⲇⲉ ⲛ̅ϭⲟⲗ ϫⲁϩⲙ̅ ⲙ̅ⲡⲙ̅ⲧⲟ ⲉⲃⲟⲗ. <span style=
  "color:#b00e23">(ⲏ̅)</span> ⲉⲣⲉ ⲛ̅ϣⲁϫⲉ ⲧⲏⲣⲟⲩ ⲛ̅ⲣⲱⲓ̈ ϩⲛ̅ ⲟⲩⲇⲓⲕⲁⲓⲟⲥⲩⲛⲏ ⲙⲛ̅ ⲗⲁⲁⲩ
  ⲛ̅ϩⲏⲧⲟⲩ ⲉϥϭⲟⲟⲙⲉ ⲟⲩⲇⲉ ⲉϥϫⲏⲩ ⲛ̅ⲕⲟⲧⲥ̅. <span style="color:#b00e23">(ⲑ̅)</span>
  ⲥⲉⲙ̅ⲡⲉⲙ̅ⲧⲟ ⲉⲃⲟⲗ ⲧⲏⲣⲟⲩ ⲛ̅ⲛⲉⲧⲛ̅ⲟⲓ ⲥⲉⲥⲟⲩⲧⲱⲛ ⲇⲉ ⲛ̅ⲛⲉⲧⲟⲩⲱϣ ⲉϫⲓ ⲛ̅ⲟⲩⲁⲓⲥⲑⲏⲥⲓⲥ.
  <span style="color:#b00e23">(ⲓ̅)</span> ϯϩⲏⲩ ⲛ̅ⲟⲩⲥⲃⲱ ⲛ̅ⲟⲩϩⲁⲧ ⲁⲛ ⲁⲩⲱ ⲟⲩⲥⲟⲟⲩⲛ̅
  ⲉϩⲟⲩⲉ ⲟⲩⲛⲟⲩⲃ ⲉϥⲥⲟⲧⲡ̅ ⲥⲉⲧⲡ̅ ⲧⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲉϩⲟⲩⲉ ⲡⲛⲟⲩⲃ ⲉⲧⲧⲃ̅ⲃⲏⲩ.
  <span style="color:#b00e23">(ⲓ̅ⲁ̅)</span> ⲧⲥⲟⲫⲓⲁ ⲅⲁⲣ ⲥⲟⲧⲡ̅ ⲉϩⲟⲩⲉ ⲛⲉⲛⲉⲙⲙⲉ
  ⲛⲉⲧⲧⲁⲓ̈ⲏⲩ ⲇⲉ ⲧⲏⲣⲟⲩ ⲙ̅ⲡϣⲁ ⲙ̅ⲙⲟⲥ ⲁⲛ. <span style="color:#b00e23">(ⲓ̅ⲃ̅)</span>
  ⲁⲛⲟⲕ ⲧⲥⲟⲫⲓⲁ ⲁⲓ̈ⲥⲱⲛⲧ̅ ⲙ̅ⲡϣⲟϫⲛⲉ ⲁⲛⲟⲕ ⲁⲓⲕⲱ ⲛⲁⲓ̈ ⲛ̅ⲧⲁⲓⲥⲑⲏⲥⲓⲥ ⲙⲛ̅ ⲡⲙⲉⲉⲩⲉ.
  <span style="color:#b00e23">(ⲓ̅ⲅ̅)</span> ⲧⲙⲛ̅ⲧⲙⲁⲓⲛⲟⲩⲧⲉ ⲙⲟⲥⲧⲉ ⲛ̅ⲧⲕⲁⲕⲓⲁ ⲁⲩⲱ
  ⲥⲙⲟⲥⲧⲉ ⲛ̅ⲟⲩⲥⲱϣ ⲙⲛ̅ ⲟⲩⲙⲛ̅ⲧϫⲁⲥⲓϩⲏⲧ ⲙⲛ̅ ϩⲉⲛϩⲓⲟⲟⲩⲉ ⲉⲩϩⲟⲟⲩ ⲙⲛ̅ ⲟⲩⲧⲁⲡⲣⲟ ⲛ̅ϭⲟⲗ.
  <span style="color:#b00e23">(ⲓ̅ⲇ̅)</span> ⲡⲱⲓ̈ ⲡⲉ ⲡϣⲟϫⲛⲉ ⲙⲛ̅ ⲡⲱⲣϫ ⲧⲱⲓ̈ ⲧⲉ
  ⲧⲙⲛ̅ⲧⲣⲙ̅ⲛ̅ϩⲏⲧ ⲧⲱⲓ̈ ⲧⲉ ⲧϭⲟⲙ. <span style="color:#b00e23">(ⲓ̅ⲉ̅)</span> ⲉⲣⲉ
  ⲛⲉⲣ̅ⲣⲱⲟⲩ ⲟ ⲛ̅ⲣ̅ⲣⲟ ⲉⲃⲟⲗ ϩⲓⲧⲟⲟⲧ ⲁⲩⲱ ⲉⲣⲉ ⲛ̅ϫⲱⲱⲣⲉ ⲁⲙⲁϩⲧⲉ ⲙ̅ⲡⲕⲁϩ ⲉⲃⲟⲗ ϩⲓⲧⲟⲟⲧ.
  <span style="color:#b00e23">(ⲓ̅ⲋ̅)</span> ⲉⲣⲉ ⲛ̅ⲛⲟϭ ⲁⲓⲁⲓ ⲉⲃⲟⲗ ϩⲓⲧⲟⲟⲧ ⲁⲩⲱ ⲉⲣⲉ
  ⲛ̅ⲧⲩⲣⲁⲛⲛⲟⲥ ⲁⲙⲁϩⲧⲉ ⲙ̅ⲡⲕⲁϩ ⲉⲃⲟⲗ ϩⲓⲧⲟⲟⲧ. <span style=
  "color:#b00e23">(ⲓ̅ⲍ̅)</span> ⲁⲛⲟⲕ ⲉⲓⲙⲉ ⲛ̅ⲛⲉⲧⲙⲉ ⲙ̅ⲙⲟⲓ̈ ⲛⲉⲧϣⲓⲛⲉ ⲇⲉ ⲛ̅ⲥⲱⲓ̈
  ⲥⲉⲛⲁϭⲛⲧ. <span style="color:#b00e23">(ⲓ̅ⲏ̅)</span> ⲟⲩⲛⲧⲁⲓ̈ ⲧⲙⲛ̅ⲧⲣⲙ̅ⲙⲁⲟ ⲅⲁⲣ
  ⲙⲛ̅ ⲡⲉⲟⲟⲩ ⲁⲩⲱ ⲟⲩϫⲡⲉ ϩⲁϩ ⲙⲛ̅ ⲟⲩⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲓ̅ⲑ̅)</span> ⲛⲁⲛⲟⲩ ϫⲡⲟⲓ ⲛⲏⲧⲛ̅ ⲉϩⲟⲩⲉ ⲡⲛⲟⲩⲃ ⲙⲛ̅ ⲡⲉⲛⲉⲙⲙⲉ ⲁⲩⲱ
  ⲛⲁⲛⲟⲩ ⲛⲁⲅⲉⲛⲏⲙⲁ ⲉϩⲟⲩⲉ ⲡϩⲁⲧ ⲉⲧⲥⲟⲧⲡ̅. <span style="color:#b00e23">(ⲕ̅)</span>
  ⲉⲓ̈ⲙⲟⲟϣⲉ ϩⲛ̅ ϩⲉⲛϩⲓⲟⲟⲩⲉ ⲙ̅ⲙⲛ̅ⲧⲙⲉ ⲁⲩⲱ ⲉⲓ̈ⲃⲏⲕ ϩⲛ̅ ⲛⲉϩⲓⲟⲟⲩⲉ ⲛ̅ⲧⲙⲉ. <span style=
  "color:#b00e23">(ⲕ̅ⲁ̅)</span> ϫⲉⲕⲁⲥ ⲉⲓ̈ⲉⲡⲱϣ ⲉϫⲛ̅ ⲛⲉⲧⲙⲉ ⲙ̅ⲙⲟⲓ̈ ⲛ̅ⲟⲩⲙⲛ̅ⲧⲣⲙ̅ⲙⲁⲟ
  ⲁⲩⲱ ⲛ̅ⲧⲁⲙⲉϩ ⲛⲉⲩⲁϩⲱⲱⲣ ⲛ̅ⲁⲅⲁⲑⲟⲛ ⲉⲓ̈ϣⲁⲛϫⲱ ⲛⲏⲧⲛ̅ ⲛ̅ⲛⲉⲧϣⲟⲟⲡ ⲙ̅ⲙⲏⲛⲉ ϯⲛⲁⲣⲡⲙⲉⲉⲩⲉ
  ⲙ̅ⲡϩⲁⲡ ϫⲓⲛ ⲉⲛⲉϩ. <span style="color:#b00e23">(ⲕ̅ⲃ̅)</span> ⲁ ⲡⲛⲟⲩⲧⲉ ⲥⲟⲛⲧ̅ ϩⲛ̅
  ⲧⲁⲣⲭⲏ ⲛ̅ⲛⲉϥϩⲓⲟⲟⲩⲉ ⲉⲛⲉϥϩⲃⲏⲩⲉ ⲉⲙⲡⲁⲧϥ̅ⲧⲁⲙⲓⲉ ⲗⲁⲁⲩ <span style=
  "color:#b00e23">(ⲕ̅ⲅ̅)</span> ⲁⲩⲱ ⲁϥⲥⲙⲛ̅ⲥⲛ̅ⲧⲉ ⲙ̅ⲙⲟⲓ̈ ϩⲁⲑⲏ ⲛ̅ⲛ̅ⲉⲛⲉϩ ϩⲛ̅ ⲧⲁⲣⲭⲏ
  <span style="color:#b00e23">(ⲕ̅ⲇ̅)</span> ⲉⲙⲡⲁⲧϥ̅ⲧⲁⲙⲓⲉ ⲡⲕⲁϩ ⲁϥϫⲡⲟⲓ ⲇⲉ ϩⲁⲑⲏ
  ⲙ̅ⲡⲛⲟⲩⲛ ⲉⲙⲡⲁⲧⲉ ⲙ̅ⲡⲏⲅⲏ ⲙ̅ⲙⲟⲟⲩ ⲉⲓ ⲉⲃⲟⲗ <span style=
  "color:#b00e23">(ⲕ̅ⲉ̅)</span> ⲉⲙⲡⲁⲧϥ̅ⲧⲁϫⲣⲉ ⲛ̅ⲧⲟⲟⲩ ⲁⲩⲱ ⲛϥ̅ⲡⲗⲁⲥⲥⲉ ⲙ̅ⲡⲕⲁϩ ⲙⲛ̅
  ⲧⲟⲓⲕⲟⲩⲙⲉⲛⲏ ⲁϥϫⲡⲟⲓ ⲇⲉ ϩⲁⲑⲏ ⲛ̅ⲥⲓⲃⲧ ⲛⲓⲙ. <span style=
  "color:#b00e23">(ⲕ̅ⲋ̅)</span> ⲁ ⲡⲛⲟⲩⲧⲉ ⲧⲁⲙⲓⲉ ⲧⲡⲉ ⲙⲛ̅ ⲡⲕⲁϩ ⲁⲩⲱ ⲁⲣⲏϫϥ̅ ⲙ̅ⲡⲕⲁϩ
  ⲉⲧϭⲟⲣϭ̅ ϩⲁ ⲧⲡⲉ. <span style="color:#b00e23">(ⲕ̅ⲍ̅)</span> ⲉϥⲛⲁⲥⲃ̅ⲧⲉ ⲧⲡⲉ
  ⲛⲉⲓ̈ⲛⲙ̅ⲙⲁϥ ⲡⲉ ⲁⲩⲱ ⲉϥⲛⲁⲡⲣϣ̅ ⲡⲉϥⲑⲣⲟⲛⲟⲥ ⲉⲃⲟⲗ ϩⲓϫⲛ̅ ⲛ̅ⲧⲏⲩ. <span style=
  "color:#b00e23">(ⲕ̅ⲑ̅)</span> ⲁⲩⲱ ⲉϥⲛⲁⲱⲣϫ̅ ⲛ̅ⲙ̅ⲡⲏⲅⲏ ⲉⲧϩⲁ ⲧⲡⲉ ⲁⲩⲱ ⲉϥⲛⲁⲱⲣϫ̅
  ⲛ̅ⲥⲛ̅ⲧⲉ ⲙ̅ⲡⲕⲁϩ <span style="color:#b00e23">(ⲕ̅ⲏ̅)</span> ⲉϥⲛⲁⲧⲁϫⲣⲉ ⲛⲉⲕⲗⲟⲟⲗⲉ
  ⲉⲧϩⲣⲁⲓ <span style="color:#b00e23">(ⲗ̅)</span> ⲛⲉⲓ̈ⲛ̅ⲙⲙⲁϥ ⲡⲉ ⲉⲓ̈ⲥⲟⲃⲧⲉ ⲛⲁϥ
  ⲁⲛⲟⲕ ⲇⲉ ⲛⲉϥⲣⲁϣⲉ ⲛⲙ̅ⲙⲁⲓ̈ ⲛⲉⲓ̈ⲉⲩⲫⲣⲁⲛⲉ ⲇⲉ ⲙ̅ⲙⲏⲛⲉ ⲙ̅ⲡⲉϥⲙ̅ⲧⲟ ⲉⲃⲟⲗ ⲛ̅ⲟⲩⲟⲉⲓϣ ⲛⲓⲙ.
  <span style="color:#b00e23">(ⲗ̅ⲁ̅)</span> ⲁⲩⲱ ⲉϥⲛⲁⲉⲩⲫⲣⲁⲛⲉ ⲛ̅ⲧⲉⲣⲉϥϫⲱⲕ ⲉⲃⲟⲗ
  ⲛ̅ⲧⲟⲓⲕⲟⲩⲙⲉⲛⲏ ⲁⲩⲱ ⲉϥⲛⲁⲉⲩⲫⲣⲁⲛⲉ ⲉϫⲛ̅ ⲛ̅ϣⲏⲣⲉ ⲛ̅ⲛ̅ⲣⲱⲙⲉ ϣⲁⲣⲉ ⲛⲉϥⲁϩⲱⲣ ⲇⲉ ⲧⲣⲉ ⲛ̅ⲣⲱⲙⲉ
  ⲣⲁϣⲉ. <span style="color:#b00e23">(ⲗ̅ⲃ̅)</span> ⲧⲉⲛⲟⲩ ⲅⲉ ⲛⲁϣⲏⲣⲉ ⲥⲱⲧⲙ̅ ⲉⲣⲟⲓ̈.
  <span style="color:#b00e23">(ⲗ̅ⲅ̅)</span> ϯϩⲧⲏⲧⲛ̅ ⲉⲡϣⲁϫⲉ ⲛ̅ⲧⲁⲥⲃⲱ ϫⲉ
  ⲉⲧⲉⲛⲁⲣ̅ⲟⲩⲛⲟϭ ⲛⲁϩⲉ ⲁⲩⲱ ⲛ̅ⲧⲉⲧⲛ̅ⲣ̅ⲥⲟⲫⲟⲥ ⲙ̅ⲡⲣ̅ⲣ̅ⲡⲃⲟⲗ ⲛ̅ⲛⲁϫⲡⲓⲟ. <span style=
  "color:#b00e23">(ⲗ̅ⲇ̅)</span> ⲛⲁⲓ̈ⲁⲧϥ ⲙ̅ⲡⲣⲱⲙⲉ ⲉⲧⲛⲁⲥⲱⲧⲙ̅ ⲉⲣⲟⲓ̈ ⲁⲩⲱ ⲡⲣⲱⲙⲉ
  ⲉⲧⲛⲁϩⲁⲣⲉϩ ⲉⲛⲁϩⲓⲟⲟⲩⲉ. ⲉⲧⲟ ⲛ̅ⲟⲩϣⲏ ⲛ̅ⲣⲟⲉⲓⲥ ϩⲓⲣⲛ̅ ⲛⲁⲣⲟ ⲙ̅ⲙⲏⲛⲉ ⲉϥϩⲁⲣⲉϩ ⲛ̅ⲟⲩⲟϭⲣⲟ
  ⲛ̅ⲛⲁⲙⲁⲛⲉⲓ ⲉϩⲟⲩⲛ. <span style="color:#b00e23">(ⲗ̅ⲉ̅)</span> ⲛⲁϩⲓⲟⲟⲩⲉ ⲅⲁⲣ
  ϩⲉⲛϩⲓⲟⲟⲩⲉ ⲛ̅ⲱⲛϩ̅ ⲛⲉ ⲁⲩⲱ ⲉⲣⲉ ⲡⲟⲩⲱϣ ⲥⲟⲃⲧⲉ ⲉⲃⲟⲗ ϩⲓⲧⲙ̅ ⲡϫⲟⲉⲓⲥ ⲉⲣⲉ ⲡⲟⲩⲣⲟⲧ ⲇⲉ ⲛⲏⲩ
  ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ ⲙⲛ̅ ϩⲱⲃ ⲛⲓⲙ ⲉⲧⲥⲟⲧⲡ̅. <span style=
  "color:#b00e23">(ⲗ̅ⲋ̅)</span> ⲛⲉⲧⲣ̅ⲛⲟⲃⲉ ⲇⲉ ⲉⲣⲟⲓ̈ ⲥⲉⲛⲁⲃⲗⲁⲡⲧⲉⲓ ⲛ̅ⲛⲉⲩⲯⲩⲭⲏ ⲁⲩⲱ
  ⲛⲉⲧⲙⲟⲥⲧⲉ ⲙ̅ⲙⲟⲓ̈ ⲉⲩⲟ ⲛ̅ϣⲃⲏⲣ ⲉⲡⲙⲟⲩ.
  <h3 id="proverbs9">9</h3><span style="color:#b00e23">(ⲁ̅)</span> ⲁ ⲧⲥⲟⲫⲓⲁ ⲕⲉⲧ
  ⲟⲩⲏⲓ̈ ⲛⲁⲥ ⲁⲩⲱ ⲁⲥⲧⲁϫⲣⲟ ⲛ̅ⲥⲁϣϥ ⲛ̅ⲥⲧⲩⲗⲗⲟⲥ. <span style=
  "color:#b00e23">(ⲃ̅)</span> ⲁⲥⲕⲱⲛⲥ̅ ⲛ̅ⲛⲉⲥϣⲱⲱⲧ ⲁⲥⲕⲉⲣⲁ ⲙ̅ⲡⲉⲥⲏⲣⲡ̅ ⲉⲩϩⲛⲁⲁⲩ
  ⲁⲥⲥⲟⲃⲧⲉ ⲛ̅ⲧⲉⲥⲧⲣⲁⲡⲉⲍⲁ. <span style="color:#b00e23">(ⲅ̅)</span> ⲁⲥϫⲟⲟⲩ
  ⲛ̅ⲛⲉⲥϩⲙ̅ϩⲁⲗ ⲉⲥⲙⲟⲩⲧⲉ ϩⲛ̅ ⲟⲩⲛⲟϭ ⲛ̅ⲧⲁϣⲉⲟⲉⲓϣ ⲉϫⲙ̅ ⲡⲉϩⲛⲁⲁⲩ ⲉⲥϫⲱ ⲙ̅ⲙⲟⲥ.
  <span style="color:#b00e23">(ⲇ̅)</span> ϫⲉ ⲡⲁⲑⲏⲧ ⲉⲧⲛ̅ϩⲏⲧ ⲧⲏⲩⲧⲛ̅ ⲙⲁⲣⲉϥⲣⲁⲕⲧϥ̅
  ϣⲁⲣⲟⲓ ⲁⲩⲱ ⲡⲉϫⲁⲥ ⲛ̅ⲛⲉⲧϣⲁⲁⲧ ⲛ̅ⲥⲃⲱ <span style="color:#b00e23">(ⲉ̅)</span> ϫⲉ
  ⲁⲙⲏⲓⲧⲛ̅ ⲛ̅ⲧⲉⲧⲛ̅ⲟⲩⲱⲙ ⲉⲃⲟⲗ ϩⲛ̅ ⲛⲁⲟⲉⲓⲕ ⲁⲩⲱ ⲛ̅ⲧⲉⲧⲛ̅ⲥⲱ ⲙ̅ⲡⲏⲣⲡ̅ ⲛ̅ⲧⲁⲓⲕⲉⲣⲁ ⲙ̅ⲙⲟϥ.
  <span style="color:#b00e23">(ⲋ̅)</span> ⲕⲱ ⲛ̅ⲥⲱⲧⲛ̅ ⲛ̅ⲧⲙⲛ̅ⲧⲁⲑⲏⲧ ϫⲉ ⲉⲧⲉⲧⲛⲉⲱⲛϩ̅
  ⲛ̅ⲧⲉⲧⲛ̅ϣⲓⲛⲉ ⲛ̅ⲥⲁⲧⲙⲛ̅ⲧⲣⲙ̅ⲛ̅ϩⲏⲧ ϫⲉ ⲉⲧⲉⲧⲛⲁⲣⲁϩⲉ ⲁⲩⲱ ϫⲉ ⲉⲧⲉⲧⲛⲁⲥⲟⲟⲩⲧⲛ̅
  ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ϩⲛ̅ ⲟⲩⲥⲟⲟⲩⲧⲛ̅ ⲙⲉⲩⲉ ⲉⲧⲉⲥⲃⲱ ϩⲛ̅ ⲟⲩϩⲓⲏ ⲉⲥⲥⲟⲩⲧⲱⲛ. <span style=
  "color:#b00e23">(ⲍ̅)</span> ⲡⲉⲧϯⲥⲃⲱ ⲛ̅ⲛⲉⲑⲟⲟⲩ ⲉϥⲛⲁϫⲓ ⲛⲁϥ ⲛ̅ϩⲉⲛⲥⲱϣ ⲉⲣⲉ ⲟⲥⲱϣ ⲇⲉ
  ⲛⲏⲩ ⲉϫⲛ̅ ⲛⲉⲑⲟⲟⲩ ϩⲙ̅ ⲡⲉⲧⲟⲩϭⲱϣⲧ̅ ⲉⲃⲟⲗ ϩⲏⲧϥ̅ ϩⲉⲛⲉⲗⲉⲗⲕⲏⲙⲉ ⲇⲉ ⲛⲉ ⲛⲉϫⲡⲓⲟ ⲉⲧϣⲟⲟⲡ
  ⲙ̅ⲡⲁⲥⲉⲃⲏⲥ. <span style="color:#b00e23">(ⲏ̅)</span> ⲙ̅ⲡⲣ̅ϫⲡⲓⲉ ⲛⲉⲑⲟⲟⲩ ϫⲉ
  ⲛ̅ⲛⲉⲩⲙⲉⲥⲧⲱⲕ ϫⲡⲓⲉ ⲟⲩⲥⲁⲃⲉ ⲧⲁⲣⲉϥⲙⲉⲣⲓⲧⲕ̅. <span style="color:#b00e23">(ⲑ̅)</span>
  ϯ ⲧⲁⲫⲟⲣⲙⲏ ⲛ̅ⲟⲩⲥⲟⲫⲟⲥ ⲧⲁⲣⲉϥⲣ̅ϩⲟⲩⲉ ⲥⲟⲫⲟⲥ ⲙⲁⲧⲁⲙⲉ ⲡⲇⲓⲕⲁⲓⲟⲥ ⲧⲁⲣⲉϥϣⲣ̅ ⲡⲥⲟⲟⲩⲛ ⲛ̅ϩⲟⲩⲟ.
  <span style="color:#b00e23">(ⲓ̅)</span> ⲧⲁⲣⲭⲏ ⲛ̅ⲧⲥⲟⲫⲓⲁ ⲧⲉ ⲧⲙⲛ̅ⲧⲙⲁⲓⲛⲟⲩⲧⲉ
  ⲧⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲛ̅ⲛⲉⲧⲟⲩⲁⲁⲃ ⲡⲉ ⲡϣⲣⲡ̅ ⲥⲟⲟⲩⲛ. ⲡⲁ ⲟⲩϩⲏⲧ ⲇⲉ ⲉⲛⲁⲛⲟⲩϥ ⲡⲉ ⲡⲉⲓⲙⲉ
  ⲉⲛ̅ⲛⲟⲙⲟⲥ. <span style="color:#b00e23">(ⲓ̅ⲁ̅)</span> ϩⲙ̅ ⲡⲉⲓⲥⲙⲟⲧ ⲅⲁⲣ
  ⲉⲕⲛⲁⲣ̅ⲟⲩⲛⲟϭ ⲛⲁϩⲉ ⲁⲩⲱ ⲥⲉⲛⲁⲟⲩⲱϩ ⲉⲣⲟⲕ ⲛ̅ϩⲉⲛⲣⲙ̅ⲡⲟⲟⲩⲉ ⲛ̅ⲱⲛϩ̅. <span style=
  "color:#b00e23">(ⲓ̅ⲃ̅)</span> ⲡⲁϣⲏⲣⲉ ⲉⲕϣⲁⲛⲣ̅ ⲥⲟⲫⲟⲥ ⲛⲁⲕ ⲙⲛ̅ ⲡⲉⲧϩⲓⲧⲟⲩⲱⲕ ⲉϣⲱⲡⲉ
  ⲇⲉ ⲉⲕϣⲁⲛⲑⲟ ⲉⲕⲛⲁⲥⲉⲕ ⲡⲉⲑⲟⲟⲩ ⲛⲁⲕ ⲟⲩⲁⲁⲕ. ⲡⲉⲧⲧⲁϫⲣⲟ ⲙ̅ⲙⲟϥ ⲉϫⲛ̅ ϩⲉⲛϭⲟⲗ ⲡⲁⲓ ⲉϥⲙⲟⲟⲩⲛⲉ
  ⲛ̅ϩⲉⲛⲧⲏⲩ ⲁⲩⲱ ⲉϥⲡⲏⲧ ⲛ̅ⲥⲁ ϩⲉⲛϩⲁⲗⲁⲧⲉ ⲉⲩϩⲏⲗ ⲁϥⲕⲱ ⲅⲁⲣ ⲛ̅ⲥⲱϥ ⲛ̅ⲛⲉϩⲓⲟⲟⲩⲉ
  ⲙ̅ⲡⲉϥⲙⲁⲛ̅ⲉⲗⲟⲟⲗⲉ ⲁⲩⲱ ⲁϥⲣ̅ⲡⲱⲃϣ̅ ⲛ̅ⲛⲉϩⲓⲟⲟⲩⲉ ⲛ̅ⲧⲉϥⲥⲱϣⲉ ⲙ̅ⲙⲓⲛ ⲙ̅ⲙⲟϥ ⲉϥⲙⲟⲟϣⲉ ϩⲓⲧⲛ̅
  ⲟⲩϫⲁⲓⲉ ⲛⲁⲧⲙⲟⲟⲩ ⲁⲩⲱ ϩⲛ̅ ⲟⲩⲕⲁϩ ⲉϥϣⲏϥ ϩⲛ̅ ⲟⲩⲉⲓⲃⲉ ⲉϥⲥⲱⲟⲩϩ ⲇⲉ ⲉϩⲟⲩⲛ ⲛ̅ⲛⲉϥϭⲓϫ
  ⲛ̅ⲟⲩϣⲱⲱϥⲉ <span style="color:#b00e23">(ⲓ̅ⲅ̅)</span> ⲟⲩⲛ̅ ⲟⲩⲥϩⲓⲙⲉ ⲡⲁϣⲧ̅ ⲙ̅ⲙⲉ
  ⲁⲩⲱ ⲛ̅ⲁⲑⲏⲧ ⲛⲁⲣ̅ϭⲣⲱϩ ⲙ̅ⲡⲟⲉⲓⲕ ⲧⲁⲓ̈ ⲉⲧⲉⲛⲥⲟⲟⲩⲛ ⲁⲛ ⲙ̅ⲡϣⲓⲛⲉ. <span style=
  "color:#b00e23">(ⲓ̅ⲇ̅)</span> ⲁⲥϩⲙⲟⲟⲥ ϩⲓⲣⲛ̅ ⲛ̅ⲣⲟ ⲙ̅ⲡⲉⲥⲏⲓ̈ ϩⲓⲟⲩⲧⲟϭⲥ̅ ⲉⲥⲟⲩⲟⲛϩ̅
  ⲉⲃⲟⲗ ϩⲓ ⲛⲉⲡⲗⲁⲧⲓⲁ. <span style="color:#b00e23">(ⲓ̅ⲉ̅)</span> ⲉⲥⲙⲟⲩⲧⲉ
  ⲉⲛⲉⲧⲡⲁⲣⲁⲅⲉ ⲁⲩⲱ ⲛⲉⲧⲥⲟⲩⲧⲱⲛ ϩⲓ ⲛⲉⲩϩⲓⲟⲟⲩⲉ ⲉⲥϫⲱ ⲙ̅ⲙⲟⲥ <span style=
  "color:#b00e23">(ⲓ̅ⲋ̅)</span> ϫⲉ ⲛⲓⲙ ⲡⲉ ⲡⲁⲑⲏⲧ ⲉⲧⲛ̅ϩⲏⲧⲧⲏⲩⲧⲛ̅ ⲙⲁⲣⲉϥⲣⲁⲕⲧϥ̅
  ϣⲁⲣⲟⲓ̈ ϯⲟⲩⲉϩⲥⲁϩⲛⲉ ⲇⲉ ⲛ̅ⲛⲉⲧϯϣⲁⲁⲧ ⲛ̅ⲥⲃⲱ ⲉⲓ̈ϫⲱ ⲙ̅ⲙⲟⲥ ϫⲉ <span style=
  "color:#b00e23">(ⲓ̅ⲍ̅)</span> ⲟⲩⲱⲙ ⲛ̅ϩⲉⲛⲟⲉⲓⲕ ⲉⲩϩⲏⲡ ϩⲛ̅ ⲟⲩⲟⲩⲣⲟⲧ ⲙⲛ̅ ⲟⲩⲙⲟⲟⲩ
  ⲛ̅ϫⲓⲟⲩⲉ ⲉϥϩⲟⲗϭ̅. <span style="color:#b00e23">(ⲓ̅ⲏ̅)</span> ⲛϥ̅ⲥⲟⲟⲩⲛ ⲇⲉ ⲁⲛ ϫⲉ
  ⲉⲣⲉ ⲛ̅ⲣⲱⲙⲉ ⲙⲟⲩ ϩⲁⲧⲏⲥ ⲁⲩⲱ ⲉⲥⲧⲱⲙⲛ̅ⲧ ⲉⲡⲡⲁϣ ⲛⲁⲙⲛ̅ⲧⲉ ⲁⲗⲗⲁ ⲡⲱⲧ ⲉⲡⲟⲩⲉ ⲛⲅ̅ⲧⲙ̅ⲱⲥⲕ ϩⲙ̅
  ⲡⲉⲥⲙⲁ ⲁⲩⲱ ⲙ̅ⲡⲣ̅ⲥⲙⲛ̅ ⲡⲉⲕⲃⲁⲗ ⲉϩⲟⲩⲛ ⲉϩⲣⲁⲥ ⲧⲁⲓ̈ ⲅⲁⲣ ⲧⲉ ⲑⲉ ⲉⲧⲕⲛⲁϫⲓⲟⲟⲣ ⲛ̅ⲟⲩⲙⲟⲟⲩ
  ⲉⲛ̅ⲡⲱⲕ ⲁⲛ ⲡⲉ ⲁⲩⲱ ⲉⲕⲛⲁⲟⲩⲱⲧⲃ̅ ⲛ̅ⲟⲩⲉⲓⲉⲣⲟ ⲛ̅ϣⲙ̅ⲙⲟ ⲥⲁϩⲱⲕ ⲉⲃⲟⲗ ⲛ̅ⲟⲩⲙⲟⲟⲩ ⲉⲛⲡⲱⲕ ⲁⲛ ⲡⲉ
  ⲁⲩⲱ ⲙ̅ⲡⲣ̅ⲥⲱ ⲉⲃⲟⲗ ϩⲛ̅ ⲟⲩⲡⲏⲅⲏ ⲛ̅ϣⲙ̅ⲙⲟ ϫⲉ ⲉⲕⲉⲣ̅ⲟⲩⲛⲟϭ ⲛⲁϩⲉ ⲡⲉⲧϩⲱⲛ ⲅⲁⲣ ⲉϩⲟⲩⲛ ⲉⲧⲁⲓ̈
  ϥⲛⲁⲃⲱⲕ ⲉⲡⲉⲥⲏⲧ ⲉⲁⲙⲛ̅ⲧⲉ ⲡⲉⲧⲛⲁⲥⲁϩⲱϥ ⲇⲉ ⲉⲃⲟⲗ ϥⲛⲁⲟⲩϫⲁⲓ̈ ⲁⲩⲱ ϥⲛⲁⲱⲛϩ̅ ⲉⲩⲟⲩⲟⲉⲓϣ ⲛⲁϩⲉ
  ⲥⲉⲛⲁⲟⲩⲱϩ ⲇⲉ ⲉⲣⲟϥ ⲛ̅ϩⲉⲛⲣⲙⲡⲟⲟⲩⲉ ⲛ̅ⲱⲛϩ.
  <h3 id="proverbs10">10</h3><span style="color:#b00e23">(ⲁ̅)</span> ϣⲁⲣⲉ
  ⲟⲩϣⲏⲣⲉ ⲛ̅ⲥⲟⲫⲟⲥ ⲉⲩⲫⲣⲁⲛⲉ ⲙ̅ⲡⲉϥⲉⲓⲱⲧ ⲟⲩⲗⲩⲡⲏ ⲇⲉ ⲛ̅ⲧⲉϥⲙⲁⲁⲩ ⲡⲉ ⲟⲩϣⲏⲣⲉ ⲛ̅ⲁⲑⲏⲧ.
  <span style="color:#b00e23">(ⲃ̅)</span> ⲛⲁϩⲱⲱⲣ ⲛⲁϯϩⲧⲏⲩ ⲁⲛ ⲛ̅ⲛⲁⲛⲟⲙⲟⲥ ϣⲁⲣⲉ
  ⲧⲇⲓⲕⲁⲓⲟⲥⲩⲛⲏ ⲇⲉ ⲛⲟⲩϩⲙ̅ ⲉⲃⲟⲗ ϩⲙ̅ ⲡⲙⲟⲩ. <span style="color:#b00e23">(ⲅ̅)</span>
  ⲡϫⲟⲉⲓⲥ ⲛⲁⲙⲉⲩ ⲧⲟⲩⲯⲩⲭⲏ ⲁⲛ ⲛ̅ⲇⲓⲕⲁⲓⲟⲥ ϩⲁ ⲡⲉϩⲕⲟ ϥⲛⲁⲟⲩⲱⲗⲥ̅ ⲇⲉ ⲙ̅ⲡⲱⲛϩ̅ ⲛ̅ⲛ̅ⲁⲥⲉⲃⲏⲥ.
  <span style="color:#b00e23">(ⲇ̅)</span> ϣⲁⲣⲉ ⲧⲙⲛ̅ⲧϩⲏⲕⲉ ⲑⲃ̅ⲃⲓⲉ ⲡⲣⲱⲙⲉ ϣⲁⲣⲉ
  ⲛ̅ϭⲓϫ ⲇⲉ ⲛ̅ⲛ̅ϫⲱⲱⲣⲉ ⲣ̅ⲣⲙ̅ⲙⲁⲟ ⲟⲩⲛ̅ ⲟⲩϣⲏⲣⲉ ⲉϥⲧⲥⲁⲃⲏⲩ ⲛⲁⲣ̅ⲥⲟⲫⲟⲥ ϥⲛⲁⲭⲣⲱ ⲇⲉ ⲙ̅ⲡⲁⲑⲏⲧ
  ϩⲱⲥ ⲣⲉϥϣⲙ̅ϣⲉ. <span style="color:#b00e23">(ⲉ̅)</span> ϥⲛⲁⲟⲩϫⲁⲓ̈ ⲅⲁⲣ ϩⲛ̅
  ⲟⲩⲕⲁⲩⲙⲁ ⲛ̅ϭⲓ ⲟⲩϣⲏⲣⲉ ⲛ̅ⲥⲁⲃⲉ ⲟⲩⲛ̅ ⲟⲩϣⲏⲣⲉ ⲇⲉ ⲙ̅ⲡⲁⲣⲁⲛⲟⲙⲟⲥ ⲛⲁϣⲱⲥⲙ̅ ϩⲙ̅ ⲡⲱϩⲥ̅
  ϥⲛⲁⲥⲱⲟⲩϩ ⲉϩⲟⲩⲛ ϩⲙ̅ ⲡϣⲱⲙ ⲡⲉϫⲡⲓⲏⲧ ⲇⲉ ⲛⲁϣⲱⲥⲙ̅ ϩⲙ̅ ⲡⲱϩⲥ̅. <span style=
  "color:#b00e23">(ⲋ̅)</span> ⲉⲣⲉ ⲡⲉⲥⲙⲟⲩ ⲙ̅ⲡⲛⲟⲩⲧⲉ ϩⲓϫⲛ̅ ⲧⲁⲡⲉ ⲛ̅ⲛ̅ⲇⲓⲕⲁⲓⲟⲥ ⲟⲩⲛ̅
  ⲟⲩϩⲃⲏⲟⲩⲉ ⲇⲉ ⲛ̅ϣⲁⲣⲁϩⲉ ⲛⲁϩⲱⲃⲥ̅ ⲛ̅ⲧⲧⲁⲡⲣⲟ ⲛ̅ⲛ̅ⲁⲥⲉⲃⲏⲥ. <span style=
  "color:#b00e23">(ⲍ̅)</span> ⲟⲩⲥⲟⲉⲓⲧ ⲉⲛⲁⲛⲟⲩϥ ⲡⲉ ⲡⲣ̅ⲡⲙⲉⲉⲩⲉ ⲙ̅ⲡⲇⲓⲕⲁⲓⲟⲥ ⲡⲣⲁⲛ ⲇⲉ
  ⲛ̅ⲛ̅ⲁⲥⲉⲃⲏⲥ ⲛⲁϫⲉⲛⲁ. <span style="color:#b00e23">(ⲏ̅)</span> ⲡⲥⲟⲫⲟⲥ ϩⲙ̅ ⲡⲉϥϩⲏⲧ
  ⲛⲁϣⲱⲡ ⲉⲣⲟϥ ⲛ̅ⲧⲛ̅ⲧⲟⲗⲏ ⲁⲩⲱ ⲥⲉⲛⲁϭⲱⲡⲉ ⲙ̅ⲡⲁⲑⲏⲧ ϩⲛ̅ ⲛⲉϥⲥⲡⲟⲧⲟⲩ ⲡⲉⲧϣⲧⲣ̅ⲧⲱⲣ ⲇⲉ ⲉϥϭⲟⲟⲙⲉ
  ϩⲛ̅ ⲛⲉϥⲥⲡⲟⲧⲟⲩ ϥⲛⲁϩⲉ. <span style="color:#b00e23">(ⲑ̅)</span> ⲡⲉⲧⲙⲟⲟϣⲉ ϩⲛ̅
  ⲟⲩⲙⲛ̅ⲧⲃⲁⲗϩⲏⲧ ⲉϥⲙⲟⲟϣⲉ ϩⲛ̅ ⲟⲩⲧⲁϫⲣⲟ ⲡⲉⲧⲕⲧⲟ ⲇⲉ ⲉⲃⲟⲗ ⲛ̅ⲛⲉϥϩⲓⲟⲟⲩⲉ ⲉϥⲛⲁⲟⲩⲱⲛϩ ⲉⲃⲟⲗ.
  <span style="color:#b00e23">(ⲓ̅)</span> ⲡⲉⲧϫⲱⲣⲙ̅ ⲛ̅ⲛⲉϥⲃⲁⲗ ϩⲛ̅ ⲟⲩⲕⲣⲟϥ
  ϥⲛⲁⲥⲉⲩϩⲗⲩⲡⲏ ⲉϩⲟⲩⲛ ⲛ̅ⲛ̅ⲣⲱⲙⲉ ⲡⲉⲧϫⲡⲓⲟ ⲇⲉ ϩⲛ̅ ⲟⲩⲟⲩⲱⲛϩ̅ ⲉⲃⲟⲗ ϥⲛⲁⲁⲁⲩ ⲛ̅ⲉⲓⲣⲏⲛⲏ.
  <span style="color:#b00e23">(ⲓ̅ⲁ̅)</span> ⲉⲣⲉ ⲧⲡⲏⲅⲏ ⲙ̅ⲡⲱⲛϩ ϩⲛ̅ ⲧϭⲓϫ
  ⲙ̅ⲡⲇⲓⲕⲁⲓⲟⲥ ⲡⲧⲁⲕⲟ ⲇⲉ ⲛⲁϩⲱⲃⲥ̅ ⲛ̅ⲧⲧⲁⲡⲣⲟ ⲙ̅ⲡⲁⲥⲉⲃⲏⲥ. <span style=
  "color:#b00e23">(ⲓ̅ⲃ̅)</span> ϣⲁⲣⲉ ⲡⲙⲟⲥⲧⲉ ⲧⲟⲩⲛⲉⲥ ⲟⲩϯⲧⲱⲛ ⲟⲩⲟⲛ ⲇⲉ ⲛⲓⲙ ⲉⲧⲉⲛⲥⲉϫⲓ
  ⲁⲛ ⲛ̅ϭⲟⲛⲥ̅ ⲧⲙⲛ̅ⲧϣⲃⲏⲣ ⲛⲁϩⲟⲃⲥⲟⲩ. <span style="color:#b00e23">(ⲓ̅ⲅ̅)</span>
  ⲡⲉⲧⲉⲓⲛⲉ ⲛ̅ⲟⲩⲥⲟⲫⲓⲁ ⲉⲃⲟⲗ ϩⲛ̅ⲣⲱϥ ⲉϥⲣⲱϩⲧ̅ ⲛ̅ⲟⲩⲣⲱⲙⲉ ⲛ̅ⲁⲑⲏⲧ ϩⲛ̅ ⲟⲩϭⲉⲣⲱⲃ
  <span style="color:#b00e23">(ⲓ̅ⲇ̅)</span> ⲛ̅ⲥⲟⲫⲟⲥ ⲛⲁϩⲱⲡ ⲛ̅ϩⲉⲛⲥⲱϣⲉ ⲧⲧⲁⲡⲣⲟ ⲇⲉ
  ⲛ̅ⲟⲩϣⲧⲣ̅ⲧⲣ̅ ⲛⲁϩⲱⲛ ⲉϩⲟⲩⲛ ⲉⲡⲟⲩⲱϣϥ̅. <span style="color:#b00e23">(ⲓ̅ⲉ̅)</span>
  ⲡⲉϫⲡⲟ ⲛ̅ⲟⲩⲣⲙ̅ⲙⲁⲟ ⲡⲉ ⲟⲩⲡⲟⲗⲓⲥ ⲉⲥⲟⲣϫ̅ ⲡⲟⲩⲱϣϥ̅ ⲇⲉ ⲛ̅ⲛ̅ⲁⲥⲉⲃⲏⲥ ⲡⲉ ⲧⲙⲛ̅ⲧϩⲏⲕⲉ.
  <span style="color:#b00e23">(ⲓ̅ⲋ̅)</span> ϣⲁⲣⲉ ⲛⲉϩⲃⲏⲩⲉ ⲙ̅ⲡⲇⲓⲕⲁⲓⲟⲥ ϫⲡⲉ ⲡⲱⲛϩ̅
  ⲛ̅ⲕⲁⲣⲡⲟⲥ ⲇⲉ ⲛ̅ⲛ̅ⲁⲥⲉⲃⲏⲥ ⲛⲉ ⲛ̅ⲛⲟⲃⲉ. <span style="color:#b00e23">(ⲓ̅ⲍ̅)</span>
  ϣⲁⲣⲉ ⲧⲉⲥⲃⲱ ϩⲁⲣⲉϩ ⲉⲛⲉϩⲓⲟⲟⲩⲉ ⲙ̅ⲡⲱⲛϩ̅ ⲧⲉⲥⲃⲱ ⲇⲉ ⲉⲧⲉⲙⲡⲟⲩϫⲡⲓⲟⲥ ⲡⲗⲁⲛⲁ. <span style=
  "color:#b00e23">(ⲓ̅ⲏ̅)</span> ϣⲁⲣⲉ ϩⲉⲛⲥⲡⲟⲧⲟⲩ ⲙ̅ⲙⲉ ϩⲛ̅ ⲟⲩⲙⲛ̅ⲧϫⲁϫⲉ ϩⲉⲛⲁⲑⲏⲧ ⲇⲉ
  ⲛⲉⲧⲉⲓⲛⲉ ⲉⲃⲟⲗ ⲛ̅ϩⲉⲛⲥⲁϩⲟⲩ. <span style="color:#b00e23">(ⲓ̅ⲑ̅)</span> ⲉⲃⲟⲗ ϩⲛ̅
  ⲧⲙⲛ̅ⲧϩⲁϩ ⲛ̅ϣⲁϫⲉ ⲛ̅ⲛⲉⲕⲣ̅ⲃⲟⲗ ⲉⲛⲟⲃⲉ ⲉⲕϯⲥⲟ ⲇⲉ ⲉⲛⲉⲕⲥⲡⲟⲧⲟⲩ ⲕⲛⲁⲣ̅ⲣⲙ̅ⲛ̅ϩⲏⲧ.
  <span style="color:#b00e23">(ⲕ̅)</span> ⲟⲩϩⲁⲧ ⲉϥⲥⲟⲧⲡ̅ ⲡⲉ ⲡⲗⲁⲥ ⲛ̅ⲛ̅ⲇⲓⲕⲁⲓⲟⲥ
  ⲡϩⲏⲧ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲱϫⲛ̅. <span style="color:#b00e23">(ⲕ̅ⲁ̅)</span> ⲛⲉⲥⲡⲟⲧⲟⲩ
  ⲛ̅ⲛ̅ⲇⲓⲕⲁⲓⲟⲥ ⲥⲟⲟⲩⲛ ⲛⲉⲧϫⲟⲥⲉ ⲉⲣⲉ ⲛ̅ⲁⲑⲏⲧ ⲇⲉ ⲛⲁⲙⲟⲩ ϩⲛ̅ ⲟⲩϭⲣⲱϩ. <span style=
  "color:#b00e23">(ⲕ̅ⲃ̅)</span> ⲡⲉⲥⲙⲟⲩ ⲙ̅ⲡⲛⲟⲩⲧⲉ ⲡⲉⲧⲣ̅ⲣⲙ̅ⲙⲁⲟ ⲁⲩⲱ ⲛⲉⲟⲩⲱϩ ⲉⲣⲟϥ
  ⲛ̅ⲟⲩⲗⲩⲡⲓ ϩⲙ̅ ⲡϩⲏⲧ. <span style="color:#b00e23">(ⲕ̅ⲅ̅)</span> ϣⲁⲣⲉ ⲡⲁⲑⲏⲧ ϩⲙ̅
  ⲡⲉϥⲥⲱⲃⲉ ⲉⲓⲣⲉ ⲛ̅ⲟⲩⲙⲛ̅ⲧϣⲁϥⲧⲉ ϣⲁⲣⲉ ⲧⲥⲟⲫⲓⲁ ⲇⲉ ϫⲡⲉ ⲧⲙⲛ̅ⲧⲥⲁⲃⲉ ⲙ̅ⲡⲣⲱⲙⲉ. <span style=
  "color:#b00e23">(ⲕ̅ⲇ̅)</span> ϣⲁⲣⲉ ⲡⲁⲥⲉⲃⲏⲥ ϣⲉⲉⲓ ϩⲙ̅ ⲡⲧⲁⲕⲟ ⲑⲟⲧⲉ ⲇⲉ ⲙ̅ⲡⲁⲥⲉⲃⲏⲥ
  ⲛ̅ⲧⲟⲥ ⲉⲧⲛⲏⲩ ⲉϫⲱϥ ⲛ̅ⲉⲡⲓⲑⲩⲙⲓⲁ ⲇⲉ ⲛ̅ⲛ̅ⲇⲓⲕⲁⲓⲟⲥ ⲥⲟⲧⲡ̅. <span style=
  "color:#b00e23">(ⲕ̅ⲉ̅)</span> ⲡⲁⲥⲉⲃⲏⲥ ⲛⲁⲧⲁⲕⲟ ϩⲛ̅ ⲟⲩϩⲁⲧⲏⲩ ⲉⲥⲙⲟⲟϣⲉ ⲡⲇⲓⲕⲁⲓⲟⲥ ⲇⲉ
  ⲛⲁⲣⲁⲕⲧϥ̅ ⲉⲃⲟⲗ ⲙ̅ⲙⲟⲥ ⲛϥ̅ⲟⲩϫⲁⲓ̈ ϣⲁ ⲉⲛⲉϩ. <span style=
  "color:#b00e23">(ⲕ̅ⲋ̅)</span> ⲛ̅ⲑⲉ ⲛ̅ⲟⲩⲉⲗⲉϩⲙ̅ϫ ϣⲁϥⲣ̅ⲃⲟⲟⲛⲉ ⲛ̅ⲛ̅ⲛⲁϫϩⲉ ⲁⲩⲱ
  ⲟⲩⲕⲁⲣⲡⲟⲥ ⲛ̅ⲛ̅ⲃⲁⲗ ⲧⲁⲓ̈ ⲧⲉ ⲑⲉ ⲛ̅ⲧⲡⲁⲣⲁⲛⲟⲙⲓⲁ ⲛ̅ⲛⲉⲧⲉⲓⲣⲉ ⲙ̅ⲙⲟⲥ. <span style=
  "color:#b00e23">(ⲕ̅ⲍ̅)</span> ϣⲁⲣⲉ ⲧⲙⲛ̅ⲧⲙⲁⲓⲛⲟⲩⲧⲉ ⲟⲩⲱϩ ϩⲛ̅ ⲟⲩⲛⲟϭ ⲛⲁϩⲉ
  ⲛ̅ⲛ̅ⲣⲟⲙⲡⲉ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲥⲃⲟⲕ. <span style="color:#b00e23">(ⲕ̅ⲏ̅)</span>
  ϣⲁⲣⲉ ⲡⲟⲩⲛⲟϥ ⲱⲥⲕ̅ ⲙⲛ̅ ⲛ̅ⲇⲓⲕⲁⲓⲟⲥ ⲑⲉⲗⲡⲓⲥ ⲇⲉ ⲛ̅ⲛ̅ⲁⲥⲉⲃⲏⲥ ⲛ̅ⲁⲧⲁⲕⲟ. <span style=
  "color:#b00e23">(ⲕ̅ⲑ̅)</span> ⲡϫⲓⲥⲉ ⲙ̅ⲡⲉⲧⲟⲩⲁⲁⲃ ⲧⲉ ⲧⲉϩⲓⲏ ⲙ̅ⲡϫⲟⲉⲓⲥ ⲧⲉϩⲓⲏ ⲇⲉ
  ⲙ̅ⲡϫⲟⲉⲓⲥ ⲟⲩϩⲟⲧⲉ ⲧⲉ ⲛ̅ⲛⲉⲧⲣ̅ϩⲱⲃ ⲉⲧⲁⲛⲟⲙⲓⲁ ⲟⲩⲱϣϥ̅ ⲇⲉ ⲧⲉ ⲛ̅ⲛⲉⲧⲣ̅ϩⲱⲃ ⲉⲡⲉⲑⲟⲟⲩ.
  <span style="color:#b00e23">(ⲗ̅)</span> ⲙⲉⲣⲉ ⲡⲇⲓⲕⲁⲓⲟⲥ ⲉⲓ ⲉⲡⲁϩⲟⲩ ϣⲁ ⲉⲛⲉϩ
  ⲛ̅ⲁⲥⲉⲃⲏⲥ ⲇⲉ ⲛⲁⲟⲩⲱϩ ⲁⲛ ϩⲓϫⲙ̅ ⲡⲕⲁϩ <span style="color:#b00e23">(ⲗ̅ⲁ̅)</span>
  ⲧⲧⲁⲡⲣⲟ ⲛ̅ⲛ̅ⲇⲓⲕⲁⲓⲟⲥ ⲛⲁⲧⲁⲩⲟ ⲉⲃⲟⲗ ⲛ̅ⲧⲥⲟⲫⲓⲁ ⲡⲗⲁⲥ ⲇⲉ ⲛ̅ⲛ̅ⲣⲉϥϫⲓⲛ̅ϭⲟⲛⲥ̅ ⲛⲁⲧⲁⲕⲟ.
  <span style="color:#b00e23">(ⲗ̅ⲃ̅)</span> ⲛⲉⲥⲡⲟⲧⲟⲩ ⲛ̅ⲛ̅ⲣⲱⲙⲉ ⲛ̅ⲇⲓⲕⲁⲓⲟⲥ ⲥⲟⲟⲩⲛ
  ⲛ̅ϩⲉⲛⲭⲁⲣⲓⲥ ⲧⲧⲁⲡⲣⲟ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁϣⲟⲣϣⲣ̅
  <h3 id="proverbs11">11</h3><span style="color:#b00e23">(ⲇ̅)</span> ⲙⲛ̅ⲭⲣⲏⲙⲁ
  ⲛⲁϯϩⲏⲩ ⲙ̅ⲡⲉϩⲟⲟⲩ ⲛ̅ⲧⲟⲣⲅⲏ ϣⲁⲣⲉ ⲧⲇⲓⲕⲁⲓⲟⲥⲩⲛⲏ ⲇⲉ ⲧⲟⲩϫⲟ ⲉⲃⲟⲗ ϩⲙ̅ ⲡⲙⲟⲩ <span style=
  "color:#b00e23">(ⲁ̅)</span> ϩⲉⲛⲃⲟⲧⲉ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡϫⲟⲉⲓⲥ ⲛⲉ ϩⲉⲛϣⲓ ⲛ̅ⲕⲣⲟϥ ⲡϣⲓ
  ⲇⲉ ⲙⲙⲉ ⲥⲟⲧⲡ̅ ⲛⲁϥ. <span style="color:#b00e23">(ⲃ̅)</span> ⲡⲙⲁ ⲉⲧⲉⲣⲉ ⲡⲥⲱϣ
  ⲛⲁⲃⲱⲕ ⲉϩⲟⲩⲛ ⲉⲣⲟϥ ⲉⲣⲉ ⲡⲕⲉⲥⲱϣϥ̅ ⲙ̅ⲙⲁⲩ ⲧⲧⲁⲡⲣⲟ ⲇⲉ ⲛ̅ⲛⲉⲧⲑⲃ̅ⲃⲓⲏⲩ ⲛⲁⲙⲉⲗⲉⲧⲁ ⲛ̅ⲧⲥⲟⲫⲓⲁ.
  <span style="color:#b00e23">(ⲅ̅)</span> ⲧⲙⲛ̅ⲧⲃⲁⲗϩⲏⲧ ⲇⲉ ⲛ̅ⲛⲉⲧⲥⲟⲩⲧⲱⲛ ⲛⲁϫⲓⲙⲟⲉⲓⲧ
  ϩⲏⲧⲟⲩ ⲉⲣϣⲁⲛ ⲡⲇⲓⲕⲁⲓⲟⲥ ⲙⲟⲩ ϣⲁⲩⲣ̅ϩⲧⲏⲩ ⲛ̅ⲥⲱϥ ϣⲁⲩⲉⲓⲁ ⲧⲟⲟⲧⲟⲩ ⲇⲉ ⲛ̅ⲥⲁ ⲡⲧⲁⲕⲟ
  ⲙ̅ⲡⲁⲥⲉⲃⲏⲥ ⲁⲩⲱ ϣⲁⲩⲣⲁϣⲉ ⲙ̅ⲙⲟϥ. <span style="color:#b00e23">(ⲉ̅)</span>
  ⲧⲇⲓⲕⲁⲓⲟⲥⲩⲛⲏ ⲙ̅ⲡⲉⲧⲟⲩⲁⲁⲃ ⲛⲁⲥⲟⲟⲩⲧⲛ̅ ⲛ̅ⲛⲉϥϩⲓⲟⲟⲩⲉ ⲡⲣⲉϥϫⲓⲛ̅ϭⲟⲛⲥ̅ ⲇⲉ ⲛⲁϩⲉ ⲉϩⲣⲁⲓ̈
  ⲉⲩⲙⲛ̅ⲧϣⲁϥⲧⲉ. <span style="color:#b00e23">(ⲋ̅)</span> ⲧⲇⲓⲕⲁⲓⲟⲥⲩⲛⲏ ⲛ̅ⲛ̅ⲣⲱⲙⲉ
  ⲉⲧⲥⲟⲩⲧⲱⲛ ⲛⲁⲧⲟⲩϫⲟⲟⲩ ⲉⲣⲉ ⲙ̅ⲡⲁⲣⲁⲛⲟⲙⲟⲥ ⲇⲉ ⲛⲁⲧⲁⲕⲟ ϩⲛ̅ ⲧⲉⲩⲙⲛ̅ⲧϣⲁϥⲧⲉ. <span style=
  "color:#b00e23">(ⲍ̅)</span> ⲉⲣϣⲁⲛ ⲟⲩⲣⲱⲙⲉ ⲉⲛⲁⲛⲟⲩϥ ⲙⲟⲩ ⲙⲉⲣⲉ ⲧⲉϥϩⲉⲗⲡⲓⲥ ⲧⲁⲕⲟ
  ⲡϣⲟⲩϣⲟⲩ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲧⲁⲕⲟ. <span style="color:#b00e23">(ⲏ̅)</span>
  ⲡⲇⲓⲕⲁⲓⲟⲥ ϣⲁϥⲉⲓ ⲉⲃⲟⲗ ϩⲁ ϩⲉⲛϣⲛⲏⲩ ⲥⲉⲛⲁϯ ⲇⲉ ⲙ̅ⲡⲣ̅ⲉϥⲣ̅ⲛⲟⲃⲉ ⲉⲡⲉϥⲙⲁ. <span style=
  "color:#b00e23">(ⲑ̅)</span> ⲟⲩⲛ̅ ⲟⲩϭⲟⲣϭⲥ̅ ⲛ̅ⲛ̅ⲣⲙ̅ⲛ̅ϯⲙⲉ ϩⲛ̅ ⲧⲧⲁⲡⲣⲟ
  ⲛ̅ⲙ̅ⲡⲁⲣⲁⲛⲟⲙⲟⲥ ⲧⲁⲓⲥⲑⲏⲥⲓⲥ ⲇⲉ ⲛ̅ⲛ̅ⲇⲓⲕⲁⲓⲟⲥ ⲥⲟⲩⲧⲱⲛ ⲉⲣϣⲁⲛ ⲟⲩⲣⲱⲙⲉ ⲛ̅ⲁⲥⲉⲃⲏⲥ ⲙⲟⲩ
  ϥⲛⲁⲧⲁⲕⲟ. <span style="color:#b00e23">(ⲓ̅)</span> ϣⲁⲣⲉ ⲙ̅ⲡⲟⲗⲓⲥ ⲇⲉ ϫⲓⲥⲉ ϩⲛ̅
  ⲛⲉⲥⲙⲟⲩ ⲛ̅ⲛ̅ⲇⲓⲕⲁⲓⲟⲥ. <span style="color:#b00e23">(ⲓ̅ⲁ̅)</span> ϣⲁⲩϣⲣ̅ϣⲱⲣⲟⲩ ⲇⲉ
  ϩⲛ̅ ⲧⲧⲁⲡⲣⲟ ⲛ̅ⲛ̅ⲁⲥⲉⲃⲏⲥ. <span style="color:#b00e23">(ⲓ̅ⲃ̅)</span> ϣⲁⲣⲉ ⲡⲁⲑⲏⲧ
  ⲕⲙ̅ϣ ⲛⲉϥⲣⲙ̅ⲛ̅ϯⲙⲉ ϣⲁⲣⲉ ⲟⲩⲣⲱⲙⲉ ⲇⲉ ⲛ̅ⲥⲁⲃⲉ ⲕⲁⲣⲱϥ. <span style=
  "color:#b00e23">(ⲓ̅ⲅ̅)</span> ϣⲁⲣⲉ ⲟⲩⲣⲱⲙⲉ ⲛ̅ⲗⲁⲥ ⲥⲛⲁⲩ ϭⲗⲡ̅ ϩⲉⲛϣⲟϫⲛⲉ ⲉⲃⲟⲗ ϩⲛ̅
  ⲟⲩⲥⲟⲟⲩϩⲥ̅ ϣⲁⲣⲉ ⲡⲡⲓⲥⲧⲟⲥ ⲇⲉ ϩⲙ̅ ⲡⲉϥϣⲁϫⲉ ϩⲱⲡ ⲛ̅ϩⲉⲛϩⲃⲏⲩⲉ. <span style=
  "color:#b00e23">(ⲓ̅ⲇ̅)</span> ϣⲁⲣⲉ ⲛⲉⲧⲉⲙⲛ̅ⲧⲟⲩ ⲡⲣ̅ϩⲙ̅ⲙⲉ ⲥⲣⲟϥⲣⲉϥ ⲛ̅ⲑⲉ ⲛ̅ϩⲉⲛϭⲱⲃⲉ
  ⲉⲣⲉ ⲡⲟⲩϫⲁⲓ̈ ⲇⲉ ϩⲛ̅ ⲟⲩⲛⲟϭ ⲛ̅ϣⲟϫⲛⲉ. <span style="color:#b00e23">(ⲓ̅ⲉ̅)</span>
  ϣⲁⲣⲉ ⲡⲡⲟⲛⲏⲣⲟⲥ ⲙⲉⲉⲩⲉ ⲉⲛⲉ ⲡⲉⲑⲟⲟⲩ ⲉϥϣⲁⲛⲧⲱϩ ⲙⲛ̅ ⲡⲇⲓⲕⲁⲓⲟⲥ ϥⲙⲟⲥⲧⲉ ⲇⲉ ⲛ̅ⲛⲉϩⲃⲏⲩⲉ
  ⲙ̅ⲡⲱⲣϫ̅. <span style="color:#b00e23">(ⲓ̅ⲋ̅)</span> ϣⲁⲣⲉ ⲟⲩⲥϩⲓⲙⲉ ⲉⲩⲛ̅ⲧⲥ̅ ϩⲙⲟⲧ
  ⲧⲟⲩⲛⲉⲥ ⲟⲩⲉⲟⲟⲩ ⲙ̅ⲡⲉⲥϩⲁⲓ̈ ⲟⲩⲑⲣⲟⲛⲟⲥ ⲇⲉ ⲛ̅ⲥⲱϣ ⲡⲉ ⲟⲩⲥϩⲓⲙⲉ ⲉⲥⲙⲟⲥⲧⲉ ⲛ̅ϩⲉⲛⲙⲛ̅ⲧⲙⲉ.
  ⲛ̅ⲣⲉϥϫⲛⲁⲁⲩ ⲛⲁⲣ̅ϭⲣⲱϩ ⲛ̅ⲧⲙⲛ̅ⲧⲣⲙ̅ⲙⲁⲟ ⲛ̅ϫⲱⲱⲣⲉ ⲇⲉ ⲛⲁⲧⲁϫⲣⲟ ϩⲛ̅ ⲧⲙⲛ̅ⲧⲣⲙ̅ⲙⲁⲟ.
  <span style="color:#b00e23">(ⲓ̅ⲍ̅)</span> ⲉⲣⲉ ⲟⲩⲣⲱⲙⲉ ⲛ̅ⲛⲁⲏⲧ ⲣ̅ⲁⲅⲁⲑⲟⲛ
  ⲛ̅ⲧⲉϥⲯⲩⲭⲏ ⲡⲁⲧⲛⲁ ⲇⲉ ⲛⲁⲧⲁⲕⲟ ⲙ̅ⲡⲉϥⲥⲱⲙⲁ ϣⲁⲣⲉ ⲡⲁⲥⲉⲃⲏⲥ ⲣ̅ ϩⲉⲛϩⲃⲏⲩⲉ ⲛ̅ϫⲓⲛ̅ϭⲟⲛⲥ̅.
  <span style="color:#b00e23">(ⲓ̅ⲏ̅)</span> ⲉⲣⲉ ⲡⲉⲧϫⲟ ⲇⲉ ⲛ̅ⲧⲇⲓⲕⲁⲓⲟⲥⲩⲛⲏ ⲣ̅ϩⲱⲃ
  ⲉⲧⲡⲓⲥⲧⲓⲥ ⲟⲩⲃⲉⲕⲉ ⲙ̅ⲙⲉ ⲡⲉ ⲡⲉⲥⲡⲉⲣⲙⲁ ⲛ̅ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲓ̅ⲑ̅)</span> ⲉⲩϫⲡⲟ ⲛ̅ⲟⲩϣⲏⲣⲉ ⲛ̅ⲇⲓⲕⲁⲓⲟⲥ ⲉⲡⲱⲛϩ̅ ⲡⲇⲓⲱⲅⲙⲟⲥ ⲇⲉ
  ⲙ̅ⲡⲁⲥⲉⲃⲏⲥ ⲡⲉ ⲡⲙⲟⲩ. <span style="color:#b00e23">(ⲕ̅)</span> ϩⲉⲛⲁⲕⲁⲑⲁⲣⲧⲟⲥ
  ⲛ̅ⲛⲁϩⲣⲙ̅ ⲡⲛⲟⲩⲧⲉ ⲛⲉ ⲛ̅ⲛⲁϣⲧ̅ϩⲏⲧ ⲟⲩⲃⲟⲧⲉ ⲙ̅ⲡϫⲟⲉⲓⲥ ⲡⲉ ⲡⲉⲧϭⲟⲟⲙⲉ ϩⲓ ⲧⲉϥϩⲓⲏ ⲥⲉϣⲏⲡ ⲇⲉ
  ⲛⲁϩⲣⲁϥ ⲛ̅ϭⲓ ⲟⲩⲟⲛ ⲛⲓⲙ ⲉⲧⲟⲩⲁⲁⲃ ϩⲛ̅ ⲧⲉⲩϩⲓⲏ ⲡⲉϥⲟⲩⲱϣ ⲅⲁⲣ ⲡⲉ ⲟⲩⲟⲛ ⲛⲓⲙ ⲉⲧⲟⲩⲁⲁⲃ ϩⲛ̅
  ⲧⲉⲩϩⲓⲏ. <span style="color:#b00e23">(ⲕ̅ⲁ̅)</span> ⲡⲉⲧⲛⲁϣⲡ ⲧⲟⲟⲧϥ̅ ⲛⲟⲩⲁ ϩⲛ̅
  ⲟⲩϫⲓⲛ̅ϭⲟⲛⲥ̅ ⲛ̅ϥⲛⲁϣⲱⲡⲉ ⲁⲛ ⲉϥⲟⲩⲁⲁⲃ ⲉϩⲓⲥⲉ ⲡⲉⲧϫⲟ ⲇⲉ ϩⲛ̅ ⲟⲩⲇⲓⲕⲁⲓⲟⲥⲩⲛⲏ ϥⲛⲁϫⲓ
  ⲛ̅ⲟⲩⲃⲉⲕⲉ ⲛ̅ⲡⲓⲥⲧⲓⲥ <span style="color:#b00e23">(ⲕ̅ⲃ̅)</span> ⲛ̅ⲑⲉ ⲛⲟⲩϭⲁϫⲉ
  ⲉϥϩⲛ̅ ϣⲁⲛⲧⲥ̅ ⲛ̅ⲟⲩⲉϣⲱ ⲧⲁⲓ̈ ⲧⲉ ⲑⲉ ⲙ̅ⲡⲥⲁ ⲛ̅ⲟⲩⲥϩⲓⲙⲉ ⲉⲥⲃⲟⲟⲛⲉ. <span style=
  "color:#b00e23">(ⲕ̅ⲅ̅)</span> ⲛⲁⲛⲟⲩ ⲡⲟⲩⲱϣ ⲧⲏⲣϥ̅ ⲛ̅ⲛ̅ⲇⲓⲕⲁⲓⲟⲥ ⲑⲉⲗⲡⲓⲥ ⲇⲉ
  ⲛ̅ⲛ̅ⲁⲥⲉⲃⲏⲥ ⲛⲁⲧⲁⲕⲟ. <span style="color:#b00e23">(ⲕ̅ⲇ̅)</span> ⲟⲩⲛ̅ ⲡⲉⲧϫⲟ
  ⲛ̅ⲛⲟⲩϥ ⲙ̅ⲙⲓⲛ ⲙ̅ⲙⲟϥ ⲉⲩⲣ̅ϩⲟⲩⲟ ⲛⲁϥ ⲟⲩⲛ̅ ⲛⲉⲧⲥⲱⲟⲩϩ ϩⲱⲟⲩ ⲉϩⲟⲩⲛ ⲁⲩⲱ ⲉⲩϣⲁⲁⲧ.
  <span style="color:#b00e23">(ⲕ̅ⲉ̅)</span> ⲯⲩⲭⲏ ⲛⲓⲙ ⲉⲧⲟⲩⲥⲙⲟⲩ ⲉⲣⲟⲥ ⲣⲟⲟⲩⲧ ⲛⲁⲛⲟⲩ
  ⲟⲩⲣⲱⲙⲉ ⲇⲉ ⲁⲛ ⲛ̅ⲣⲉϥϭⲱⲛⲧ. <span style="color:#b00e23">(ⲕ̅ⲋ̅)</span> ⲡⲉⲧⲉⲧⲡ̅
  ⲥⲟⲩⲟ ⲉϩⲟⲩⲛ ϣⲁⲣⲉ ⲡⲙⲏⲏϣⲉ ⲥϩⲟⲩⲱⲣϥ̅ ⲡⲉⲥⲙⲟⲩ ⲇⲉ ⲛⲏⲟⲩ ⲉϫⲛ̅ ⲧⲁⲡⲉ ⲙ̅ⲡⲉⲧϯ <span style=
  "color:#b00e23">(ⲕ̅ⲍ̅)</span> ⲡⲉⲧⲙⲉⲉⲩⲉ ⲉϩⲉⲛⲡⲉⲧⲛⲁⲛⲟⲩⲟⲩ ⲉϥϣⲓⲛⲉ ⲛ̅ⲥⲁ ϩⲉⲛⲭⲁⲣⲓⲥ
  ⲉⲛⲁⲛⲟⲩⲟⲩ ⲙ̅ⲡⲉⲑⲟⲟⲩ ⲇⲉ ⲛⲁⲧⲁϩⲉ ⲛⲉⲧϣⲓⲛⲉ ⲛ̅ⲥⲱⲟⲩ <span style=
  "color:#b00e23">(ⲕ̅ⲏ̅)</span> ⲡⲉⲧⲕⲱ ⲛ̅ϩⲧⲏϥ̅ ⲉⲩⲙⲛ̅ⲧⲣⲙ̅ⲙⲁⲟ ϥⲛⲁϩⲉ ⲡⲉⲧⲛⲁ ⲇⲉ
  ⲛ̅ⲛ̅ϩⲏⲕⲉ ⲥⲉⲛⲁⲙⲁⲕⲁⲣⲓⲍⲉ ⲙ̅ⲙⲟϥ ⲡⲉⲧⲕⲱⲧ ⲙ̅ⲡⲉϥⲏⲓ̈ ϩⲛ̅ ⲟⲩϫⲓⲛ̅ϭⲟⲛⲥ̅ ⲉϥⲛⲁⲕⲁ ϩⲉⲛⲙ̅ⲕⲁϩ
  ⲛ̅ϩⲏⲧ ⲛ̅ⲛⲉϥϣⲏⲣⲉ. <span style="color:#b00e23">(ⲕ̅ⲑ̅)</span> ⲡⲉⲧⲉ ⲛ̅ϥϣⲉⲉⲓ ⲇⲉ ⲁⲛ
  ⲙ̅ⲡⲉϥⲏⲓ̈ ⲛⲁⲕⲗⲏⲣⲟⲛⲟⲙⲓ ⲛ̅ϩⲉⲛⲧⲏⲩ ⲡⲁⲑⲏⲧ ⲛⲁⲣ̅ϩⲙ̅ϩⲁⲗ ⲙ̅ⲡⲥⲁⲃⲉ. <span style=
  "color:#b00e23">(ⲗ̅)</span> ⲟⲩⲛ̅ ⲟⲩϣⲏⲛ ⲛ̅ⲱⲛϩ̅ ⲉⲃⲟⲗ ϩⲙ̅ ⲡⲕⲁⲣⲡⲟⲥ ⲛ̅ⲧⲇⲓⲕⲁⲓⲟⲥⲩⲛⲏ
  ⲥⲉⲛⲁⲙⲟⲟⲩⲧ ⲇⲉ ⲛ̅ⲛⲉⲯⲩⲭⲏ ⲛ̅ⲙ̅ⲡⲁⲣⲁⲛⲟⲙⲟⲥ ϩⲛ̅ ⲟⲩⲙⲛ̅ⲧϣⲁⲣⲁϩⲉ. <span style=
  "color:#b00e23">(ⲗ̅ⲁ̅)</span> ⲉϣϫⲉ ⲙⲟⲅⲓⲥ ⲉⲣⲉ ⲡⲇⲓⲕⲁⲓⲟⲥ ⲛⲁⲟⲩϫⲁⲓ̈ ⲉⲓⲉ ⲉⲣⲉ
  ⲡⲣⲉϥⲣ̅ⲛⲟⲃⲉ ⲙⲛ̅ ⲡⲁⲥⲉⲃⲏⲥ ⲛⲁⲟⲩⲱⲛϩ̅ ⲉⲃⲟⲗ ⲧⲱⲛ
  <h3 id="proverbs12">12</h3><span style="color:#b00e23">(ⲁ̅)</span> ϣⲁⲣⲉ ⲡⲉⲧⲙⲉ
  ⲛ̅ⲧⲉⲥⲃⲱ ⲙⲉⲣⲉ ⲧⲁⲓⲥⲑⲏⲥⲓⲥ ⲟⲩⲁⲧϩⲏⲧ ⲡⲉ ⲡⲉⲧⲙⲟⲥⲧⲉ ⲛ̅ⲛⲉϫⲡⲓⲟ. <span style=
  "color:#b00e23">(ⲃ̅)</span> ⲛⲁⲛⲟⲩ ⲡⲉⲛⲧⲁϥϩⲉ ⲉⲩϩⲙⲟⲧ ⲛ̅ⲛⲁϩⲣⲙ̅ ⲡⲛⲟⲩⲧⲉ ⲉⲣⲉ ⲟⲩⲣⲱⲙⲉ
  ⲇⲉ ⲛ̅ⲣⲉϥⲙⲉⲉⲩⲉ ⲉⲡⲡⲉⲑⲟⲟⲩ ⲡⲁⲣⲁⲛⲟⲙⲓ. <span style="color:#b00e23">(ⲅ̅)</span>
  ⲙⲛ̅ⲣⲱⲙⲉ ⲛⲁⲥⲟⲟⲩⲧⲛ̅ ⲉⲃⲟⲗ ϩⲛ̅ ⲟⲩⲁⲛⲁⲙⲟⲥ ⲛ̅ⲛⲟⲩⲛⲉ ⲛ̅ⲛ̅ⲇⲓⲕⲁⲓⲟⲥ ⲛⲁⲡⲱⲣⲕ̅ ⲁⲛ
  <span style="color:#b00e23">(ⲇ̅)</span> ⲟⲩⲕⲗⲟⲙ ⲙ̅ⲡⲉⲥϩⲁⲓ̈ ⲡⲉ ⲟⲩⲥϩⲓⲙⲉ ⲛ̅ϫⲱⲱⲣⲉ
  ⲛ̅ⲑⲉ ⲛ̅ⲟⲩϥⲛ̅ⲧ ⲉϥϩⲛ̅ ⲟⲩϣⲉ ⲁⲩⲱ ⲟⲩϩⲟⲟⲗⲉ ϩⲛ̅ ⲟⲩϣⲧⲏⲛ ⲧⲁⲓ̈ ⲧⲉ ⲑⲉ ⲉⲧⲉⲣⲉ ⲟⲩⲥϩⲓⲙⲉ
  ⲉⲥⲃⲟⲟⲛⲉ ⲛⲁⲧⲁⲕⲉ ⲡⲉⲥϩⲁⲓ̈. <span style="color:#b00e23">(ⲉ̅)</span> ϩⲉⲛϩⲁⲡ ⲛⲉ
  ⲙ̅ⲙⲉⲉⲩⲉ ⲛ̅ⲛ̅ⲇⲓⲕⲁⲓⲟⲥ ϣⲁⲣⲉ ⲛ̅ⲁⲥⲉⲃⲏⲥ ⲇⲉ ⲣ̅ϩⲙ̅ⲙⲉ ⲛ̅ϩⲉⲛⲕⲣⲟϥ. <span style=
  "color:#b00e23">(ⲋ̅)</span> ⲧⲧⲁⲡⲣⲟ ⲛ̅ⲛ̅ⲇⲓⲕⲁⲓⲟⲥ ⲛⲁⲧⲟⲩϫⲟⲟⲩ ⲟⲩⲕⲣⲟϥ ⲇⲉ ⲧⲉ ⲧⲧⲁⲡⲣⲟ
  ⲛ̅ⲛ̅ⲁⲥⲉⲃⲏⲥ. <span style="color:#b00e23">(ⲍ̅)</span> ⲡⲁⲥⲉⲃⲏⲥ ⲛⲁⲧⲁⲕⲟ ϩⲙ̅ ⲡⲙⲁ
  ⲉⲧϥ̅ⲛⲁⲕⲟⲧϥ̅ ⲉⲣⲟϥ ⲛⲏⲓ̈ ⲇⲉ ⲛ̅ⲛ̅ⲇⲓⲕⲁⲓⲟⲥ ⲛⲁⲙⲟⲩⲛ ⲉⲃⲟⲗ. <span style=
  "color:#b00e23">(ⲏ̅)</span> ϣⲁⲣⲉ ⲛ̅ⲣⲙ̅ⲛ̅ϯⲙⲉ ⲙⲛ̅ ⲣⲙ̅ⲛ̅ϩⲏⲧ ⲥⲙⲟⲩ ⲉⲧⲉϥⲧⲁⲡⲣⲟ
  ϣⲁⲩⲕⲱⲙϣ ⲇⲉ ⲛ̅ⲥⲁⲡϭⲁⲃ ϩⲏⲧ. <span style="color:#b00e23">(ⲑ̅)</span> ⲛⲁⲛⲟⲩ ⲟⲩⲣⲱⲙⲉ
  ⲉϥⲟ ⲛ̅ϩⲙ̅ϩⲁⲗ ⲛⲁϥ ⲟⲩⲁⲁϥ ⲉϥϩⲛ̅ ⲟⲩⲥⲱϣ ⲉϩⲟⲩⲉ ⲡⲉⲧϯⲉⲟⲟⲩ ⲛⲁϥ ⲟⲩⲁⲁϥ ⲉϥⲣϭⲣⲱϩ ⲙ̅ⲡⲟⲉⲓⲕ.
  <span style="color:#b00e23">(ⲓ̅)</span> ϣⲁⲣⲉ ⲡⲇⲓⲕⲁⲓⲟⲥ ⲛⲁ ⲛ̅ⲛⲉⲯⲩⲭⲏ
  ⲛ̅ⲛⲉϥⲧⲃ̅ⲛⲟⲟⲩⲉ ϩⲉⲛⲛⲁⲧⲛⲁ ⲇⲉ ⲛⲉ ⲙ̅ⲙⲛ̅ⲧϣⲁⲛϩⲧⲏϥ ⲛ̅ⲛ̅ⲁⲥⲉⲃⲏⲥ. <span style=
  "color:#b00e23">(ⲓ̅ⲁ̅)</span> ⲡⲉⲧⲣ̅ ϩⲱⲃ ⲉⲡⲉϥⲕⲁϩ ⲛⲁⲥⲉⲓ ⲛ̅ⲟⲉⲓⲕ ⲛⲉⲧⲡⲏⲧ ⲇⲉ ⲛ̅ⲥⲁ
  ϩⲉⲛⲡⲉⲩϣⲟⲩⲉⲓⲧ ϩⲉⲛⲁⲧⲥⲃⲱ ⲛⲉ ⲡⲉⲧⲟⲩⲛⲟϥ ϩⲣⲁⲓ ϩⲛ̅ ϩⲉⲛⲙⲁⲛ̅ⲥⲉⲏⲣⲡ ϥⲛⲁⲕⲱ ⲛ̅ⲟⲩⲥⲱϣ ϩⲛ̅
  ⲛⲉϥⲙⲁⲛ̅ϣⲱⲡⲉ. <span style="color:#b00e23">(ⲓ̅ⲃ̅)</span> ⲛⲉⲡⲓⲑⲩⲙⲓⲁ ⲛ̅ⲛ̅ⲁⲥⲉⲃⲏⲥ
  ϩⲟⲟⲩ ⲉⲣⲉ ⲛ̅ⲛⲟⲩⲛⲉ ⲇⲉ ⲛ̅ⲛ̅ⲣⲙ̅ⲛ̅ⲛⲟⲩⲧⲉ ϩⲛ̅ ϩⲉⲛⲧⲁϫⲣⲟ. <span style=
  "color:#b00e23">(ⲓ̅ⲅ̅)</span> ⲡⲣⲉϥⲣ̅ⲛⲟⲃⲉ ⲛⲁϩⲉ ⲉⲩⲡⲁϣ ⲉⲧⲃⲉ ⲙ̅ⲙⲛ̅ⲧⲙⲛ̅ⲧⲣⲉ
  ⲛ̅ⲛⲉϥⲥⲡⲟⲧⲟⲩ ⲡⲇⲓⲕⲁⲓⲟⲥ ⲇⲉ ⲛⲁⲣ̅ⲃⲟⲗ ⲉⲣⲟⲟⲩ ⲥⲉⲛⲁⲛⲁ ⲙ̅ⲡⲉⲧϯ ⲛ̅ϩⲧⲏϥ ⲙ̅ⲙⲁⲧⲉ ⲡⲉⲧⲧⲱⲙⲛ̅ⲧ
  ⲇⲉ ϩⲓⲣⲛ̅ ⲙ̅ⲡⲩⲗⲏ ⲛⲁⲥⲁⲛϣ ⲛ̅ϩⲉⲛⲯⲩⲭⲏ. <span style="color:#b00e23">(ⲓ̅ⲇ̅)</span>
  ⲧⲉⲯⲩⲭⲏ ⲙ̅ⲡⲣⲱⲙⲉ ⲛⲁⲥⲉⲓ ⲛ̅ϩⲉⲛⲡⲉⲧⲛⲁⲛⲟⲩϥ ⲉⲃⲟⲗ ϩⲛ̅ ⲛ̅ⲕⲁⲣⲡⲟⲥ ⲛ̅ⲧⲉϥⲧⲁⲡⲣⲟ ⲥⲉⲛⲁϯ ⲇⲉ ⲛⲁϥ
  ⲙ̅ⲡⲧⲟⲩⲓⲟ ⲛ̅ⲛⲉϥⲥⲡⲟⲧⲟⲩ. <span style="color:#b00e23">(ⲓ̅ⲉ̅)</span> ⲛⲉϩⲓⲟⲟⲩⲉ
  ⲛ̅ⲛ̅ⲁⲑⲏⲧ ⲥⲟⲩⲧⲱⲛ ⲙ̅ⲡⲉⲩⲙⲧⲟ ⲉⲃⲟⲗ ϣⲁⲣⲉ ⲛ̅ⲥⲟⲫⲟⲥ ⲇⲉ ⲥⲱⲧⲙ̅ ⲛ̅ⲥⲁ ⲟⲩϣⲟϫⲛⲉ.
  <span style="color:#b00e23">(ⲓ̅ⲋ̅)</span> ϣⲁⲣⲉ ⲡⲁⲑⲏⲧ ϫⲉ ⲧⲉϥⲟⲣⲅⲏ ⲙ̅ⲙⲏⲛⲉ ϣⲁⲣⲉ
  ⲡⲥⲁⲃⲉ ⲇⲉ ϩⲱⲡ ⲙ̅ⲡⲉϥⲥⲱϣ. <span style="color:#b00e23">(ⲓ̅ⲍ̅)</span> ϣⲁⲣⲉ
  ⲡⲇⲓⲕⲁⲓⲟⲥ ϫⲱ ⲛ̅ⲟⲩⲡⲓⲥⲧⲓⲥ ⲉⲥⲟⲩⲟⲛϩ̅ ⲉⲃⲟⲗ ⲟⲩⲕⲣⲟϥ ⲇⲉ ⲡⲉ ⲡⲙⲛ̅ⲧⲣⲉ ⲛ̅ⲛ̅ⲣⲉϥϫⲓⲛ̅ϭⲟⲛⲥ̅.
  <span style="color:#b00e23">(ⲓ̅ⲏ̅)</span> ⲟⲩⲛ̅ ⲛⲉⲧϣⲁϫⲉ ⲉⲩⲱ ⲛ̅ⲑⲉ ⲛ̅ⲛⲉⲧⲕⲱⲛⲥ̅
  ϩⲛ̅ ⲟⲩⲥⲏϥⲉ ϣⲁⲣⲉ ⲛ̅ⲗⲁⲥ ⲇⲉ ⲛ̅ⲛ̅ⲥⲟⲫⲟⲥ ⲧⲁⲗϭⲟ. <span style=
  "color:#b00e23">(ⲓ̅ⲑ̅)</span> ϣⲁⲣⲉ ϩⲉⲛⲥⲡⲟⲧⲟⲩ ⲙ̅ⲙⲉ ⲥⲟⲟⲩⲧⲛ̅ ⲛ̅ⲟⲩⲙⲛ̅ⲧⲙⲛ̅ⲧⲣⲉ
  ⲟⲩⲣⲉϥⲣ̅ⲙⲛ̅ⲧⲣⲉ ⲇⲉ ⲛ̅ϭⲉⲡⲏ ⲟⲩⲛ̅ⲧϥ̅ⲟⲩⲗⲁⲥ ⲛ̅ϫⲓⲛ̅ϭⲟⲛⲥ̅. <span style=
  "color:#b00e23">(ⲕ̅)</span> ⲟⲩⲕⲣⲟϥ ⲡⲉⲧϩⲙ̅ ⲡϩⲏⲧ ⲙ̅ⲡⲉⲧⲙⲉⲉⲩⲉ ⲉϩⲙ̅ ⲡⲉⲑⲟⲟⲩ
  ⲡⲉⲧϣⲟϫⲛⲉ ⲇⲉ ⲉⲩⲉⲓⲣⲏⲛⲏ ⲛⲁⲉⲩⲫⲣⲁⲛⲉ. <span style="color:#b00e23">(ⲕ̅ⲁ̅)</span>
  ⲙⲛ̅ⲗⲁⲁⲩ ⲛ̅ϫⲓⲛ̅ϭⲟⲛⲥ̅ ⲛⲁⲣ̅ⲁⲛⲁϥ ⲙ̅ⲡⲇⲓⲕⲁⲓⲟⲥ ⲛ̅ⲁⲥⲉⲃⲏⲥ ⲇⲉ ⲛⲁⲙⲟⲩϩ ϩⲙ̅ ⲡⲡⲉⲑⲟⲟⲩ.
  <span style="color:#b00e23">(ⲕ̅ⲃ̅)</span> ϩⲛ̅ ⲃⲟⲧⲉ ⲛⲁϩⲣⲙ̅ ⲡϫⲟⲉⲓⲥ ⲛⲉ ϩⲉⲛⲥⲡⲟⲧⲟⲩ
  ⲛ̅ϭⲟⲗ ⲡⲉⲧⲉⲓⲣⲉ ⲇⲉ ⲛ̅ⲧⲡⲓⲥⲧⲓⲥ ϣⲏⲡ ⲛ̅ⲛⲁϩⲣⲁϥ. <span style=
  "color:#b00e23">(ⲕ̅ⲅ̅)</span> ⲟⲩⲑⲣⲟⲛⲟⲥ ⲛ̅ⲁⲓⲥⲑⲏⲥⲓⲥ ⲡⲉ ⲟⲩⲣⲱⲙⲉ ⲛ̅ⲥⲁⲃⲉ ⲡϩⲏⲧ ⲇⲉ
  ⲙ̅ⲡⲁⲧϩⲏⲧ ⲛⲁⲧⲱⲙⲛ̅ⲧ ⲉϩⲉⲛⲥⲁϩⲟⲩ. <span style="color:#b00e23">(ⲕ̅ⲇ̅)</span> ⲧϭⲓϫ
  ⲛ̅ⲛ̅ⲥⲱⲧⲡ̅ ⲛⲁⲁⲙⲁϩⲧⲉ ⲛ̅ⲟⲩⲧⲁϫⲣⲟ. ⲛⲉⲕⲣⲟϥ ⲇⲉ ⲛⲁϣⲱⲡⲉ ϩⲛ̅ ⲟⲩϣⲱⲗ ⲡϩⲏⲧ ⲙ̅ⲡⲁⲑⲏⲧ
  ⲛⲁⲧⲱⲙⲛ̅ⲧ ⲉϩⲉⲛⲡⲉⲑⲟⲟⲩ. <span style="color:#b00e23">(ⲕ̅ⲉ̅)</span> ϣⲁⲣⲉ ⲟⲩϣⲁϫⲉ
  ⲛ̅ϩⲟⲧⲉ ϣⲧⲣ̅ⲧⲣ̅ ⲡϩⲏⲧ ⲙ̅ⲡⲣⲱⲙⲉ ϣⲁⲣⲉ ⲟⲩⲟⲩⲱ ⲉⲛⲁⲛⲟⲩϥ ⲉⲩⲫⲣⲁⲛⲉ ⲙ̅ⲙⲟϥ. <span style=
  "color:#b00e23">(ⲕ̅ⲋ̅)</span> ϣⲁⲣⲉ ⲟⲩⲇⲓⲕⲁⲓⲟⲥ ⲟⲩⲟⲛϩϥ̅ ⲉⲃⲟⲗ ⲙ̅ⲡⲉϥϣⲃⲏⲣ
  ϩⲉⲛⲙⲛ̅ⲧϩⲁⲕ ⲇⲉ ⲛⲉ ⲛ̅ϣⲟϫⲛⲉ ⲛ̅ⲛ̅ⲣⲙ̅ⲛ̅ⲛⲟⲩⲧⲉ ⲧⲉϩⲓⲏ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲥⲟⲣⲙⲟⲩ.
  <span style="color:#b00e23">(ⲕ̅ⲍ̅)</span> ⲡⲉⲕⲣⲟϥ ⲛⲁⲙⲁⲧⲉ ⲁⲛ ⲛ̅ⲟⲩϭⲟⲣϭⲥ̅
  ⲟⲩⲙⲛ̅ⲧⲣⲙ̅ⲙⲁⲟ ⲇⲉ ⲉⲥⲧⲁⲓ̈ⲏⲩ ⲡⲉ ⲟⲩⲣⲱⲙⲉ ⲉϥⲟⲩⲁⲁⲃ. <span style=
  "color:#b00e23">(ⲕ̅ⲏ̅)</span> ⲉⲣⲉ ⲡⲱⲛϩ̅ ϩⲓ ⲛⲉϩⲓⲟⲟⲩⲉ ⲛ̅ⲧⲇⲓⲕⲁⲓⲟⲥⲩⲛⲏ ⲉⲣⲉ
  ⲛⲉϩⲓⲟⲟⲩⲉ ⲇⲉ ⲛ̅ⲣⲉϥⲙⲉⲉⲩⲉ ⲉⲡⲡⲉⲑⲟⲟⲩ ϣⲟⲟⲡ ⲉⲡⲙⲟⲩ.
  <h3 id="proverbs13">13</h3><span style="color:#b00e23">(ⲁ̅)</span> ϣⲁⲣⲉ
  ⲟⲩϣⲏⲣⲉ ⲛ̅ⲥⲁⲃⲉ ⲥⲱⲧⲙ̅ ⲛ̅ⲥⲁ ⲡⲉϥⲉⲓⲱⲧ ⲉⲣⲉ ⲟⲩϣⲏⲣⲉ ⲇⲉ ⲛ̅ⲁⲧⲥⲱⲧⲙ̅ ϩⲙ̅ ⲡⲧⲁⲕⲟ.
  <span style="color:#b00e23">(ⲃ̅)</span> ⲡⲉⲧⲛⲁⲛⲟⲩϥ ⲛⲁⲟⲩⲱⲙ ⲉⲃⲟⲗ ϩⲙ̅ ⲡⲕⲁⲣⲡⲟⲥ
  ⲛ̅ⲧⲇⲓⲕⲁⲓⲟⲥⲩⲛⲏ ⲛⲉⲯⲩⲭⲏ ⲇⲉ ⲛ̅ⲙ̅ⲡⲁⲣⲁⲛⲟⲙⲟⲥ ⲛⲁⲙⲟⲩ ⲉⲩⲟ ⲛ̅ϣⲁⲣⲁϩⲉ. <span style=
  "color:#b00e23">(ⲅ̅)</span> ⲡⲉⲧϩⲁⲣⲉϩ ⲉⲣⲱϥ ⲉϥϩⲁⲣⲉϩ ⲉⲧⲉϥⲯⲩⲭⲏ ⲡⲉⲧϣⲧⲣ̅ⲧⲱⲣ ⲇⲉ ϩⲛ̅
  ⲛⲉϥⲥⲡⲟⲧⲟⲩ ⲛⲁϣⲧⲣ̅ⲧⲱⲣϥ̅ ⲟⲩⲁⲁϥ. <span style="color:#b00e23">(ⲇ̅)</span> ⲁⲣⲅⲟⲥ
  ⲛⲓⲙ ϩⲛ̅ ϩⲉⲛⲉⲡⲓⲑⲩⲙⲓⲁ ⲛ̅ϭⲓϫ ⲇⲉ ⲛ̅ⲛ̅ϫⲱⲱⲣⲉ ϩⲛ̅ ⲟⲩⲱⲣϫ̅. <span style=
  "color:#b00e23">(ⲉ̅)</span> ⲡⲇⲓⲕⲁⲓⲟⲥ ⲙⲟⲥⲧⲉ ⲛ̅ⲟⲩϣⲁϫⲉ ⲛ̅ϫⲓⲛ̅ϭⲟⲛⲥ̅ ⲡⲁⲥⲉⲃⲏⲥ ⲇⲉ
  ⲛⲁϫⲓϣⲓⲡⲉ ⲛϥ̅ⲧⲙ̅ϫⲓ ⲛ̅ⲟⲩⲡⲁⲣⲣⲏⲥⲓⲁ. <span style="color:#b00e23">(ⲋ̅)</span> ϣⲁⲣⲉ
  ⲧⲇⲓⲕⲁⲓⲟⲥⲩⲛⲏ ϩⲁⲣⲉϩ ⲉⲛ̅ⲃⲁⲗϩⲏⲧ ϣⲁⲣⲉ ⲡⲛⲟⲃⲉ ⲇⲉ ⲣ̅ ⲛ̅ ⲁⲥⲉⲃⲏⲥ ⲛ̅ⲕⲣⲟϥ. <span style=
  "color:#b00e23">(ⲍ̅)</span> ⲟⲩⲛ̅ ⲛⲉⲧⲉⲓⲣⲉ ⲙ̅ⲙⲟⲟⲩ ⲛ̅ⲣⲙ̅ⲙⲁⲟ ⲉⲙⲛ̅ⲧⲟⲩ ⲗⲁⲁⲩ ⲁⲩⲱ
  ⲟⲩⲛ̅ ⲛⲉⲧⲑⲃ̅ⲃⲓⲟ ⲙ̅ⲙⲟⲟⲩ ⲉⲩϩⲛ̅ ⲟⲩⲛⲟϭ ⲙ̅ⲙⲛ̅ⲧⲣⲙ̅ⲙⲁⲟ. <span style=
  "color:#b00e23">(ⲏ̅)</span> ⲡⲥⲱⲧⲉ ⲛ̅ⲧⲉⲩⲯⲩⲭⲏ ⲙ̅ⲡⲣⲱⲙⲉ ⲧⲉ ⲧⲉϥⲙⲛ̅ⲧⲣⲙ̅ⲙⲁⲟ ⲙⲉⲣⲉ
  ⲡϩⲏⲕⲉ ⲇⲉ ϥⲓ ϩⲁ ⲟⲩⲁⲡⲓⲗⲏ. <span style="color:#b00e23">(ⲑ̅)</span> ⲡⲟⲩⲟⲉⲓⲛ ϣⲟⲟⲡ
  ⲛ̅ⲛ̅ⲇⲓⲕⲁⲓⲟⲥ ⲛ̅ⲟⲩⲟⲉⲓϣ ⲛⲓⲙ ⲡⲟⲩⲟⲉⲓⲛ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁϫⲉⲛⲁ ⲛⲉⲯⲩⲭⲏ ⲛ̅ⲕⲣⲟϥ ⲡⲗⲁⲛⲁ ϩⲛ̅
  ϩⲉⲛⲛⲟⲃⲉ ϣⲁⲣⲉ ⲛ̅ⲇⲓⲕⲁⲓⲟⲥ ⲇⲉ ϣⲛ̅ϩⲧⲏⲩ ⲛ̅ⲥⲉⲛⲁ. <span style=
  "color:#b00e23">(ⲓ̅)</span> ϣⲁⲣⲉ ⲡⲡⲉⲑⲟⲟⲩ ⲣ̅ϩⲉⲛⲡⲉⲑⲟⲟⲩ ϩⲉⲛⲥⲟⲫⲟⲥ ⲇⲉ ⲛⲉ ⲛⲉⲧⲥⲟⲟⲩⲛ
  ⲛ̅ⲧⲇⲓⲕⲁⲓⲟⲥⲩⲛⲏ. <span style="color:#b00e23">(ⲓ̅ⲁ̅)</span> ⲧⲙⲛ̅ⲧⲣⲙ̅ⲙⲁⲟ ⲉⲧⲟⲩϭⲉⲡⲏ
  ⲉϫⲡⲟⲥ ϩⲛ̅ ⲟⲩⲁⲛⲟⲙⲓⲁ ⲛⲁⲣ̅ϭⲣⲱϩ ⲧⲉⲧⲟⲩⲥⲱⲟⲩϩ ⲇⲉ ⲙ̅ⲙⲟⲥ ⲉϩⲟⲩⲛ ϩⲛ̅ ⲟⲩⲙⲛ̅ⲧⲙⲁⲓⲛⲟⲩⲧⲉ
  ⲛⲁⲁϣⲁⲓ. <span style="color:#b00e23">(ⲓ̅ⲃ̅)</span> ϥⲥⲟⲧⲡ ⲛ̅ϭⲓ ⲡⲉⲧⲣ̅ϣⲟⲣⲡ ⲉⲃⲟⲏⲑⲓ
  ϩⲙ̅ ⲡϩⲏⲧ ⲉϩⲟⲩⲉ ⲡⲉⲧⲉⲣⲏⲧ ⲁⲩⲱ ⲉϥⲣ̅ϩⲧⲏϥ ϣⲁⲣⲉ ⲟⲩϣⲏⲛ ⲅⲁⲣ ⲛ̅ⲱⲛϩ̅ ϣⲱⲡⲉ ϩⲛ̅ ⲟⲩⲟⲩⲱϣ
  ⲉⲛⲁⲛⲟⲩϥ. <span style="color:#b00e23">(ⲓ̅ⲅ̅)</span> ⲡⲉⲧⲕⲁⲧⲁⲫⲣⲟⲛⲉⲓ ⲛ̅ⲟⲩϩⲱⲃ
  ⲥⲉⲛⲁⲕⲁⲧⲁⲫⲣⲟⲛⲉⲓ ⲙ̅ⲙⲟϥ ⲡⲉⲧⲣ̅ϩⲟⲧⲉ ⲇⲉ ϩⲏⲧⲥ̅ ⲛ̅ⲧⲉⲛⲧⲟⲗⲏ ⲡⲁⲓ ⲡⲉ ⲉⲧⲟⲩⲟϫ ⲙⲛ̅ ⲗⲁⲁⲩ
  ⲛ̅ⲁⲅⲁⲑⲟⲛ ⲛⲁϣⲱⲡⲉ ⲛ̅ⲟⲩϣⲏⲣⲉ ⲛ̅ⲕⲣⲟϥ ⲟⲩⲛ̅ ϩⲉⲛϩⲃⲏⲩⲉ ⲇⲉ ⲉⲩⲥⲟⲩⲧⲱⲛ ⲛⲁϣⲱⲡⲉ ⲛ̅ⲟⲩϩⲙ̅ϩⲁⲗ
  ⲛ̅ⲥⲟⲫⲟⲥ. <span style="color:#b00e23">(ⲓ̅ⲇ̅)</span> ⲟⲩⲛ̅ ⲟⲩⲡⲩⲅⲏ ⲛ̅ⲱⲛϩ̅ ϩⲛ̅
  ⲛⲉϩⲓⲟⲟⲩⲉ ⲛ̅ⲧⲥⲟⲫⲓⲁ ⲡⲁⲑⲏⲧ ⲇⲉ ⲛⲁⲙⲟⲩ ϩⲛ̅ ⲟⲩⲡⲁϣ. <span style=
  "color:#b00e23">(ⲓ̅ⲉ̅)</span> ϣⲁⲣⲉ ⲟⲩⲙⲛ̅ⲧⲣⲙ̅ⲛ̅ϩⲏⲧ ⲉⲛⲁⲛⲟⲩⲥ ϯ ⲛ̅ⲟⲩϩⲙ̅ⲟⲧ ⲟⲩⲧⲁⲕⲟ
  ⲇⲉ ⲛⲉ ⲛ̅ϩⲓⲟⲟⲩⲉ ⲛ̅ⲙ̅ⲡⲁⲣⲁⲛⲟⲙⲟⲥ. <span style="color:#b00e23">(ⲓ̅ⲋ̅)</span> ϣⲁⲣⲉ
  ⲡⲁⲛⲟⲩⲣⲅⲟⲥ ⲛⲓⲙ ⲣ̅ϩⲱⲃ ϩⲛ̅ ⲟⲩϣⲟϫⲛⲉ ϣⲁⲣⲉ ⲡⲁⲑⲏⲧ ⲇⲉ ⲡⲣ̅ϣ ⲧⲉϥⲕⲁⲕⲓⲁ ⲉⲃⲟⲗ.
  <span style="color:#b00e23">(ⲓ̅ⲍ̅)</span> ⲟⲩⲛ̅ ⲟⲩϥⲁⲓϣⲓⲛⲉ ⲛ̅ⲛⲁϣⲧ̅ ⲙ̅ⲙⲉ ⲛⲁϩⲉ
  ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ ϣⲁⲣⲉ ⲡϥⲁⲓϣⲓⲛⲉ ⲇⲉ ⲉⲧⲛ̅ϩⲟⲧ ⲧⲁⲗϭⲟ. <span style=
  "color:#b00e23">(ⲓ̅ⲏ̅)</span> ⲙⲁⲣⲉ ⲧⲉⲥⲃⲱ ϥⲓ ⲛ̅ⲟⲩⲙⲛ̅ⲧϩⲏⲕⲉ ⲙⲛ̅ ⲟⲩⲥⲱϣ ⲡⲉⲧϩⲁⲣⲉϩ
  ϫⲉ ⲉϩⲉⲛϫⲡⲓⲟ ⲛⲁϫⲓ ⲉⲟⲟⲩ. <span style="color:#b00e23">(ⲓ̅ⲑ̅)</span> ϣⲁⲣⲉ
  ⲛ̅ⲉⲡⲓⲑⲩⲙⲓⲁ ⲛ̅ⲛ̅ⲣ̅ⲙⲛ̅ⲛⲟⲩⲧⲉ ϯⲟⲩⲛⲟϥ ⲛ̅ⲛⲉⲩⲯⲩⲭⲏ ⲛ̅ⲉⲡⲓⲑⲩⲙⲓⲁ ⲇⲉ ⲛ̅ⲛ̅ⲁⲥⲉⲃⲏⲥ ⲟⲩⲏⲩ ⲉⲃⲟⲗ
  ⲙ̅ⲡⲥⲟⲟⲩⲛ ⲛ̅ϫⲱϩⲙ̅ ⲛ̅ⲛ̅ⲁⲥⲉⲃⲏⲥ ⲟⲩⲏⲩ ⲉⲃⲟⲗ ⲛ̅ⲧⲁⲓⲥⲑⲏⲥⲓⲥ ⲛ̅ⲁⲥⲉⲃⲏⲥ ⲇⲉ ⲛⲁⲥⲁϩⲱⲟⲩ ⲉⲃⲟⲗ
  ⲛ̅ⲣⲙ̅ⲛ̅ⲟⲩⲧⲉ <span style="color:#b00e23">(ⲕ̅)</span> ⲉⲕϣⲁⲛⲙⲟⲟϣⲉ ⲙⲛ̅ ϩⲉⲛⲥⲟⲫⲟⲥ
  ⲕⲛⲁⲣ̅ⲥⲟⲫⲟⲥ ⲡⲉⲧⲙⲟⲟϣⲉ ⲇⲉ ⲙⲛ̅ ϩⲉⲛⲁⲑⲏⲧ ϥⲛⲁⲟⲩⲱⲛϩ̅ ⲉⲃⲟⲗ ⲛ̅ⲇⲓⲕⲁⲓⲟⲥ ⲛⲁϣⲱⲡⲉ ϩⲛ̅
  ⲟⲩⲉⲓⲣⲏⲛⲏ. <span style="color:#b00e23">(ⲕ̅ⲁ̅)</span> ⲙ̅ⲡⲉⲑⲟⲟⲩ ⲛⲁⲡⲱⲧ ⲛ̅ⲥⲁ
  ⲛ̅ⲣⲉϥⲣ̅ⲛⲟⲃⲉ ⲛ̅ⲁⲅⲁⲑⲟⲛ ⲇⲉ ⲛⲁⲧⲁϩⲉ ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲕ̅ⲃ̅)</span> ⲡⲣⲱⲙⲉ ⲛ̅ⲇⲓⲕⲁⲓⲟⲥ ⲛⲁⲡⲱϣ ⲉϫⲛ̅ ⲛ̅ϣⲏⲣⲉ ⲛ̅ⲛ̅ⲉϥϣⲏⲣⲉ
  ⲉⲩⲥⲱⲟⲩϩ ⲇⲉ ⲉϩⲟⲩⲛ ⲛ̅ⲧⲙⲛ̅ⲧⲣⲙ̅ⲙⲁⲟ ⲛ̅ⲛ̅ⲁⲥⲉⲃⲏⲥ ⲛ̅ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲕ̅ⲅ̅)</span> ⲛ̅ϫⲱⲱⲣⲉ ⲛⲁⲙ̅ⲧⲟⲛ ⲙ̅ⲙⲟⲟⲩ ⲛ̅ϩⲁϩ ⲛ̅ⲣⲟⲙⲡⲉ ϩⲛ̅
  ⲟⲩⲙⲛ̅ⲧⲣⲙ̅ⲙⲁⲟ ⲁ ϩⲟⲓⲛⲉ ⲇⲉ ⲧⲁⲕⲟ ⲛ̅ⲧⲉⲩⲛⲟⲩ. <span style=
  "color:#b00e23">(ⲕ̅ⲇ̅)</span> ⲡⲉⲧϯⲥⲟ ⲉⲡⲉϥϭⲉⲣⲱⲃ ⲉϥⲙⲟⲥⲧⲉ ⲙ̅ⲡⲉϥϣⲏⲣⲉ ⲡⲉⲧⲙⲉ ⲇⲉ
  ⲙ̅ⲡⲱϥ ϥⲛⲁϯⲥⲃⲱ ⲛⲁϥ ⲉⲙⲁⲧⲉ. <span style="color:#b00e23">(ⲕ̅ⲉ̅)</span> ⲉⲣⲉ
  ⲡⲇⲓⲕⲁⲓⲟⲥ ⲟⲩⲱⲙ ϣⲁϥⲧⲥⲓⲟ ⲛ̅ⲧⲉϥⲯⲩⲭⲏ ⲛⲉⲯⲩⲭⲏ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲣ̅ϭⲣⲱϩ.
  <h3 id="proverbs14">14</h3><span style="color:#b00e23">(ⲁ̅)</span> ϣⲁⲣⲉ
  ⲛ̅ⲥⲁⲃⲉ ⲛ̅ⲥϩⲓⲙⲉ ⲕⲉⲧ ϩⲉⲛⲏⲓ̈ ⲧⲉⲧⲛⲁⲣ̅ⲁⲑⲏⲧ ⲇⲉ ⲛⲁϣⲣ̅ϣⲱⲣϥ̅ ϩⲛ̅ ⲛⲉⲥϭⲓϫ. <span style=
  "color:#b00e23">(ⲃ̅)</span> ⲡⲉⲧⲙⲟⲟϣⲉ ϩⲛ̅ ⲟⲩⲥⲟⲟⲩⲧⲛ̅ ⲣ̅ϩⲟⲧⲉ ϩⲏⲧϥ̅ ⲙ̅ⲡⲛⲟⲩⲧⲉ
  ⲡⲉⲧϭⲱⲟⲩϭ ⲇⲉ ⲛ̅ⲛⲉϥϩⲓⲟⲟⲩⲉ ⲛⲁϫⲓⲥⲱϣ. <span style="color:#b00e23">(ⲅ̅)</span>
  ⲟⲩϭⲉⲣⲱⲃ ⲛ̅ⲥⲱϣ ⲡⲉⲧϩⲛ̅ ⲧⲧⲁⲡⲣⲟ ⲛ̅ⲛ̅ⲁⲑⲏⲧ ⲛⲉⲥⲡⲟⲧⲟⲩ ⲇⲉ ⲛ̅ⲛ̅ⲥⲟⲫⲟⲥ ⲛⲁϩⲁⲣⲉϩ ⲉⲣⲟⲟⲩ.
  <span style="color:#b00e23">(ⲇ̅)</span> ⲛⲟⲩⲟⲙϥ ϣⲟⲩⲉⲓⲧ ϩⲙ̅ ⲡⲙⲁ ⲉⲧⲉⲙⲛ̅ⲉϩⲉ
  ⲛ̅ϩⲏⲧϥ ⲧϭⲟⲙ ⲛ̅ⲧⲉϩⲉ ⲟⲩⲟⲛϩ̅ ⲉⲃⲟⲗ ϩⲙ̅ ⲡⲙⲁ ⲉⲧⲉ ⲟⲩⲛ̅ ϩⲁϩ ⲛ̅ϩⲏⲧϥ̅ ⲛ̅ⲅⲉⲛⲏⲙⲁ.
  <span style="color:#b00e23">(ⲉ̅)</span> ⲙⲛ̅ ⲟⲩⲙⲛ̅ⲧⲣⲉ ⲙ̅ⲡⲓⲥⲧⲟⲥ ⲛⲁϫⲓϭⲟⲗ ϣⲁⲣⲉ
  ⲟⲩⲙⲛ̅ⲧⲣⲉ ⲇⲉ ⲛ̅ϫⲓⲛ̅ϭⲟⲛⲥ̅ ⲧⲙ̅ϩⲉ ϩⲉⲛϭⲟⲗ. <span style="color:#b00e23">(ⲋ̅)</span>
  ⲕⲛⲁϣⲓⲛⲉ ⲛ̅ⲥⲁ ⲧⲥⲟⲫⲓⲁ ⲛ̅ⲧⲛ̅ ⲛⲉⲧⲑⲟⲟⲩ ⲛⲅ̅ⲧⲙ̅ϭⲛ̅ⲧⲥ ⲧⲁⲓⲥⲑⲏⲥⲓⲥ ⲇⲉ ⲥⲃ̅ⲧⲱⲧ ⲛ̅ⲧⲟⲟⲧⲟⲩ
  ⲛ̅ⲛ̅ⲥⲁⲃⲉ. <span style="color:#b00e23">(ⲍ̅)</span> ϩⲱⲃ ⲛⲓⲙ ϯⲟⲩⲃⲉ ⲡⲣⲱⲙⲉ ⲛ̅ⲁⲑⲏⲧ
  ϩⲉⲛϩⲟⲡⲗⲟⲛ ⲇⲉ ⲛⲁⲓⲥⲑⲏⲥⲓⲥ ⲛⲉ ⲛⲉⲥⲡⲟⲧⲟⲩ ⲛ̅ⲛ̅ⲥⲁⲃⲉ. <span style=
  "color:#b00e23">(ⲏ̅)</span> ⲧⲥⲟⲫⲓⲁ ⲛ̅ⲛ̅ⲣⲙ̅ⲛ̅ϩⲏⲧ ⲛⲁⲉⲓⲙⲉ ⲉⲛⲉⲩϩⲓⲟⲟⲩⲉ ⲧⲙⲛ̅ⲧⲁⲑⲏⲧ
  ⲇⲉ ⲛ̅ⲛ̅ⲁⲧⲥⲃⲱ ϩⲛ̅ ⲟⲩⲡⲗⲁⲧⲓⲁ. <span style="color:#b00e23">(ⲑ̅)</span> ⲛ̅ⲏⲓ̈
  ⲛ̅ⲙ̅ⲡⲁⲣⲁⲛⲟⲙⲟⲥ ⲙ̅ⲡϣⲁ ⲛ̅ⲟⲩⲧⲃ̅ⲃⲟ ⲛⲏⲓ̈ ⲇⲉ ⲛ̅ⲛ̅ⲇⲓⲕⲁⲓⲟⲥ ⲥⲟⲧⲡ̅. <span style=
  "color:#b00e23">(ⲓ̅)</span> ⲡϩⲏⲧ ⲛ̅ⲟⲩⲣⲱⲙⲉ ⲛ̅ⲣⲉϥⲁⲓⲥⲑⲁⲛⲉ ⲟⲩⲗⲩⲡⲏ ⲡⲉ ⲛ̅ⲧⲉϥⲯⲩⲭⲏ
  ϩⲟⲧⲁⲛ ⲇⲉ ⲉϥϣⲁⲛⲉⲩⲫⲣⲁⲛⲉ ⲙⲉⲣⲉ ⲧⲗⲩⲡⲏ ⲧⲱϩ ⲛⲙ̅ⲙⲁϥ. <span style=
  "color:#b00e23">(ⲓ̅ⲁ̅)</span> ⲛ̅ⲏⲓ̈ ⲛ̅ⲛ̅ⲁⲥⲉⲃⲏⲥ ⲛⲁⲧⲁⲕⲟ ⲛⲉⲥⲕⲏⲡⲏ ⲇⲉ ⲛ̅ⲛ̅ⲇⲓⲕⲁⲓⲟⲥ
  ⲛⲁⲁϩⲉⲣⲁⲧⲟⲩ. <span style="color:#b00e23">(ⲓ̅ⲃ̅)</span> ⲟⲩⲛ ⲟⲩϩⲓⲏ ⲉⲣⲉ ⲡⲣⲱⲙⲉ
  ⲙⲉⲉⲩⲉ ⲉⲣⲟⲥ ϫⲉ ⲉⲥⲥⲟⲩⲧⲱⲛ ⲉⲣⲉ ⲧⲉⲥϩⲁⲏ ⲇⲉ ⲡⲏϩ ⲉⲡϣⲓⲕ ⲛ̅ⲁⲙⲛ̅ⲧⲉ. <span style=
  "color:#b00e23">(ⲓ̅ⲅ̅)</span> ⲙⲉⲣⲉ ⲧⲗⲩⲡⲏ ⲧⲱϩ ⲙⲛ̅ ⲡⲟⲩⲛⲟϥ ϣⲁⲣⲉ ⲑⲁⲏ ⲇⲉ ⲙ̅ⲡⲣ̅ⲁϣⲉ
  ⲉⲓ ⲉⲡϩⲏⲃⲉ. <span style="color:#b00e23">(ⲓ̅ⲇ̅)</span> ⲡⲛⲁϣⲧ̅ ϩⲏⲧ ⲛⲁⲥⲉⲓ
  ⲛ̅ⲛⲉϥϩⲓⲟⲟⲩⲉ ⲙⲁⲩⲁⲁϥ. ⲡⲣⲱⲙⲉ ⲇⲉ ⲉⲧⲟⲩⲁⲁⲃ ⲉⲃⲟⲗ ϩⲛ̅ ⲛⲉϥⲙⲉⲉⲩⲉ. <span style=
  "color:#b00e23">(ⲓ̅ⲉ̅)</span> ϣⲁⲣⲉ ⲡⲃⲁⲗϩⲏⲧ ⲧⲁⲛϩⲉ ⲧϣⲁϫⲉ ⲛⲓⲙ ϣⲁⲣⲉ ⲛ̅ⲥⲁⲃⲉ ⲇⲉ
  ⲣ̅ϩⲧⲏϥ. <span style="color:#b00e23">(ⲓ̅ⲋ̅)</span> ⲉⲣϣⲁⲛ ⲡⲥⲟⲫⲟⲥ ⲣ̅ϩⲟⲧⲉ
  ϣⲁϥⲣⲁⲕⲧϥ̅ ⲉⲃⲟⲗ ⲙ̅ⲡⲉⲑⲟⲟⲩ ϣⲁⲣⲉ ⲡⲁⲑⲏⲧ ⲇⲉ ⲧⲱϩ ⲛⲙ̅ⲙⲁϥ ϩⲛ̅ ⲟⲩⲧⲁϫⲣⲟ. <span style=
  "color:#b00e23">(ⲓ̅ⲍ̅)</span> ϣⲁⲣⲉ ⲡⲉⲧϭⲉⲡⲏ ⲉϭⲱⲛⲧ̅ ⲉⲓⲣⲉ ⲛ̅ⲟⲩⲙⲛ̅ⲧⲁⲧϣⲟϫⲛⲉ ϣⲁⲣⲉ
  ⲟⲩⲣⲱⲙⲉ ⲇⲉ ⲛ̅ⲥⲟⲫⲟⲥ ϥⲓ ⲉⲣⲟϥ ⲉⲙⲁⲧⲉ. <span style="color:#b00e23">(ⲓ̅ⲏ̅)</span>
  ⲛ̅ⲁⲑⲏⲧ ⲛⲁⲡⲱϣ ⲉϫⲱⲟⲩ ⲛ̅ⲧⲕⲁⲕⲓⲁ ϣⲁⲣⲉ ⲛ̅ⲥⲁⲃⲉ ⲇⲉ ⲁⲙⲁϩⲧⲉ ⲛ̅ⲟⲩⲁⲓⲥⲑⲏⲥⲓⲥ. <span style=
  "color:#b00e23">(ⲓ̅ⲑ̅)</span> ⲛⲉⲑⲟⲟⲩ ⲛⲁϩⲉ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉⲧⲛⲁⲛⲟⲩⲟⲩ ⲁⲩⲱ
  ⲛ̅ⲁⲥⲉⲃⲏⲥ ⲛⲁϣⲙ̅ϣⲉ ϩⲓⲣⲛ̅ ⲛ̅ⲣⲟ ⲛ̅ⲛ̅ⲇⲓⲕⲁⲓⲟⲥ <span style=
  "color:#b00e23">(ⲕ̅)</span> ϣⲁⲣⲉ ϩⲉⲛϣⲃⲏⲣ ⲙⲉⲥⲧⲉ ⲛⲉⲩϣⲃⲏⲣ ⲛ̅ϩⲏⲕⲉ ⲛⲁϣⲉ ⲛⲉϣⲃⲉⲉⲣ ⲇⲉ
  ⲛ̅ⲛ̅ⲣⲙ̅ⲙⲁⲟ ϣⲁⲣⲉ ⲡⲣⲉϥⲣ̅ⲛⲟⲃⲉ ⲕⲙ̅ϣ ⲛⲉϥϣⲃⲉⲉⲣ. <span style=
  "color:#b00e23">(ⲕ̅ⲁ̅)</span> ⲡⲉⲧⲥⲱϣ ⲛ̅ⲛ̅ϩⲏⲕⲉ ⲣ̅ⲛⲟⲃⲉ ⲟⲩⲙⲁⲕⲁⲣⲓⲟⲥ ⲇⲉ ⲡⲉ ⲡⲉⲧⲛⲁ
  ⲛ̅ⲛ̅ϩⲏⲕⲉ. <span style="color:#b00e23">(ⲕ̅ⲃ̅)</span> ⲛⲉⲧⲥⲟⲣⲙ̅ ⲣ̅ϩⲱⲃ ⲉϩⲉⲛⲡⲉⲑⲟⲟⲩ
  ϩⲉⲛⲣⲉϥϫⲓϣⲟϫⲛⲉ ⲛⲙ̅ ⲡⲉⲧⲛⲁⲛⲟⲩⲟⲩ ⲛⲉ ⲛ̅ⲛⲁⲏⲧ ⲛ̅ⲣⲉϥϫⲓϣⲟϫⲛⲉ ⲇⲉ ⲛ̅ϫⲓⲛ̅ϭⲟⲛⲥ̅ ⲥⲉⲡⲗⲁⲛⲁ
  ϩⲙ̅ ⲡⲉⲩϣⲟϫⲛⲉ ⲉⲣⲉ ⲡⲛⲁ ⲇⲉ ⲙⲛ̅ ⲧⲙⲉ ⲛ̅ⲧⲉⲛⲣⲉϥⲣ̅ⲡⲉⲧⲛⲁⲛⲟⲩϥ ⲛ̅ⲣⲉϥⲣⲡⲉⲑⲟⲟⲩ ⲥⲟⲟⲩⲛ ⲁⲛ
  ⲙ̅ⲡⲛⲁ ⲙⲛ̅ ⲧⲡⲓⲥⲧⲓⲥ ⲉⲣⲉ ⲙ̅ⲙⲛ̅ⲧⲛⲁ ⲇⲉ ⲙⲛ̅ ⲧⲡⲓⲥⲧⲓⲥ ⲛ̅ⲧⲟⲟⲧⲟⲩ ⲛ̅ⲛ̅ⲣⲉϥⲣ̅ⲡⲉⲧⲛⲁⲛⲟⲩϥ
  <span style="color:#b00e23">(ⲕ̅ⲅ̅)</span> ⲟⲩⲛ ⲥⲟⲫⲓⲁ ϩⲛ̅ ⲟⲩⲟⲛ ⲛⲓⲙ ⲉⲧϥⲓⲣⲟⲟⲩϣ
  ⲡⲉⲧⲙⲟⲧⲛ̅ ⲇⲉ ⲙⲛ̅ ⲡⲉⲧⲉϥⲙⲉϥⲙⲟⲕϩϥ̅ ⲛⲁⲣ̅ϭⲣⲱϩ ⲛ̅ⲧⲙⲛ̅ⲧⲥⲁⲃⲉ. <span style=
  "color:#b00e23">(ⲕ̅ⲇ̅)</span> ⲧⲙⲛ̅ⲧⲣⲙ̅ⲙⲁⲟ ⲡⲉⲕⲗⲟⲙ ⲛ̅ⲛ̅ⲥⲟⲫⲟⲥ ⲡⲙⲁⲛ̅ϣⲱⲡⲉ ⲇⲉ
  ⲛ̅ⲁⲑⲏⲧ ϩⲟⲟⲩ. <span style="color:#b00e23">(ⲕ̅ⲉ̅)</span> ϣⲁⲣⲉ ⲟⲩⲙⲛ̅ⲧⲣⲉ ⲉϥⲛ̅ϩⲟⲧ
  ⲧⲟⲩϫⲉ ϩⲉⲛⲯⲩⲭⲏ ⲉϩⲉⲛⲡⲉⲑⲟⲟⲩ ϣⲁⲣⲉ ⲡⲉⲕⲣⲟϥ ⲇⲉ ⲧⲙ̅ϩⲉ ϩⲉⲛϭⲟⲗ. <span style=
  "color:#b00e23">(ⲕ̅ⲋ̅)</span> ⲉⲣⲉ ⲑⲉⲗⲡⲓⲥ ⲛ̅ⲧϭⲟⲙ ϩⲛ̅ ⲑⲟⲧⲉ ⲙ̅ⲡϫⲟⲉⲓⲥ ⲟⲩⲁⲙⲁϩⲧⲉ
  ⲉϥⲧⲁϫⲣⲏⲩ ⲧⲉ ⲧⲙⲛ̅ⲧⲙⲁⲓⲛⲟⲩⲧⲉ ϥⲛⲁⲕⲱ ⲇⲉ ⲛ̅ⲟⲩⲧⲁϫⲣⲟ ⲛ̅ⲱⲛϩ̅ ⲛ̅ⲛⲉϥϣⲏⲣⲉ. <span style=
  "color:#b00e23">(ⲕ̅ⲍ̅)</span> ⲟⲩⲡⲏⲅⲏ ⲛ̅ⲱⲛϩ̅ ⲡⲉ ⲡⲉⲡⲣⲟⲥⲧⲁⲅⲙⲁ ⲙ̅ⲡϫⲟⲉⲓⲥ ϣⲁϥⲣⲁⲕⲧⲟⲩ
  ⲇⲉ ⲉⲃⲟⲗ ϩⲙ̅ ⲡⲡⲁϣ ⲙ̅ⲡⲙⲟⲩ. <span style="color:#b00e23">(ⲕ̅ⲏ̅)</span> ⲉⲣⲉ ⲡⲉⲟⲟⲩ
  ⲛ̅ⲟⲩⲣ̅ⲣⲟ ϩⲛ̅ ⲟⲩⲛⲟϭ ⲙ̅ⲙⲏⲏϣⲉ ⲉⲣⲉ ⲡⲟⲩⲱϣϥ̅ ⲇⲉ ⲛ̅ⲟⲩⲇⲩⲛⲁⲥⲧⲏⲥ ϩⲙ̅ ⲡⲱϫⲛ̅ ⲛ̅ⲛ̅ⲗⲁⲟⲥ.
  <span style="color:#b00e23">(ⲕ̅ⲑ̅)</span> ⲡϩⲁⲣϣ̅ϩⲏⲧ ⲛ̅ⲣⲱⲙⲉ ⲟϣ ⲙ̅ⲙⲛ̅ⲧⲥⲁⲃⲉ
  ⲟⲩⲁⲑⲏⲧ ⲇⲉ ⲉⲙⲁⲧⲉ ⲡⲉ ⲡϩⲏⲧ ϣⲏⲙ. <span style="color:#b00e23">(ⲗ̅)</span> ⲟⲩⲥⲁⲉⲓⲛ
  ϩⲙ̅ ⲡⲉϥϩⲏⲧ ⲡⲉ ⲟⲩⲣⲱⲙⲉ ⲉⲙϥ̅ϭⲱⲛⲧ ⲟⲩϫⲟⲟⲗⲉⲥ ⲇⲉ ⲛ̅ⲛ̅ⲕⲉⲉⲥ ⲡⲉ ⲟⲩϩⲏⲧ ⲛ̅ⲣⲉϥⲁⲓⲥⲑⲁⲛⲉ.
  <span style="color:#b00e23">(ⲗ̅ⲁ̅)</span> ⲉⲣⲉ ⲡⲉⲧϩⲓⲗⲁ ⲉⲩϩⲏⲕⲉ ϯⲛⲟⲩϭⲥ̅
  ⲙ̅ⲡⲉⲛⲧⲁϥⲧⲁⲙⲓⲟϥ ϣⲁⲣⲉ ⲡⲉⲧⲧⲁⲓⲟ ⲇⲉ ⲙ̅ⲙⲟϥ ⲛⲁ ⲛ̅ⲟⲩϩⲏⲕⲉ. <span style=
  "color:#b00e23">(ⲗ̅ⲃ̅)</span> ⲡⲁⲥⲑⲉⲛⲏⲥ ⲛⲁⲑⲃ̅ⲃⲓⲟ ϩⲛ̅ ⲧⲉϥⲕⲁⲕⲓⲁ ⲟⲩⲇⲓⲕⲁⲓⲟⲥ ⲇⲉ ⲡⲉ
  ⲡⲉⲧⲛⲁϩⲧⲉ ⲉⲡⲉϥⲟⲩⲟⲡ. <span style="color:#b00e23">(ⲗ̅ⲅ̅)</span> ⲉⲣⲉ ⲙ̅ⲙⲛ̅ⲧⲙⲉ
  ⲁϣⲁⲓ ϩⲙ̅ ⲡϩⲏⲧ ⲉⲧⲛⲁⲛⲟⲩϥ ⲙ̅ⲡⲣⲱⲙⲉ ⲁⲩⲱ ⲟⲩⲉⲓⲙⲉ ⲉⲧⲥⲟⲫⲓⲁ ⲙⲉⲩⲉⲓⲙⲉ ⲇⲉ ⲉⲣⲟⲥ ϩⲙ̅ ⲡϩⲏⲧ
  ⲛ̅ⲛ̅ⲁⲑⲏⲧ. <span style="color:#b00e23">(ⲗ̅ⲇ̅)</span> ϣⲁⲣⲉ ⲧⲇⲓⲕⲁⲓⲟⲥⲩⲛⲏ ϫⲓⲥⲉ
  ⲛ̅ⲟⲩϩⲉⲑⲛⲟⲥ ϣⲁⲣⲉ ⲛ̅ⲛⲟⲃⲉ ⲇⲉ ⲧⲥⲃⲕⲟ ⲛ̅ϩⲉⲛⲯⲩⲗⲏ. <span style=
  "color:#b00e23">(ⲗ̅ⲉ̅)</span> ⲡϩⲩⲡⲉⲣⲉⲧⲏⲥ ⲛ̅ⲥⲁⲃⲉ ϣⲏⲡ ⲛ̅ⲟⲩⲣ̅ⲣⲟ ϣⲁϥϥⲓ ⲇⲉ
  ⲙ̅ⲡⲉϥⲥⲱϣ ϩⲛ̅ ⲧⲉϥⲙⲛ̅ⲧⲣⲉϥⲕⲧⲟϥ
  <h3 id="proverbs15">15</h3><span style="color:#b00e23">(ⲁ̅)</span> ϣⲁⲣⲉ ⲧⲟⲣⲅⲏ
  ⲧⲁⲕⲟ ⲛ̅ⲛ̅ⲕⲉⲥⲁⲃⲉⲉⲩ ϣⲁⲣⲉ ⲟⲩϣⲁϫⲉ ⲉϥ ⲙ̅ⲡⲉϥⲙⲁ ⲕⲧⲟ ⲉⲃⲟⲗ ⲛ̅ⲟⲩϭⲱⲛⲧ̅ ϣⲁⲣⲉ ⲟⲩϣⲁϫⲉ
  ⲛ̅ⲣⲉϥⲗⲩⲡⲓ ⲧⲟⲩⲛⲉⲥ ϩⲉⲛⲟⲣⲅⲏ. <span style="color:#b00e23">(ⲃ̅)</span> ⲡⲗⲁⲥ ⲇⲉ
  ⲛ̅ⲛ̅ⲥⲁⲃⲉ ⲥⲟⲟⲩⲛ ⲛ̅ⲛⲉⲧⲛⲁⲛⲟⲩⲟⲩ ⲡⲓⲧⲁⲡⲣⲟ ⲇⲉ ⲛ̅ⲛ̅ⲁⲑⲏⲧ ⲥⲟⲟⲩⲛ ⲛ̅ⲡⲉⲑⲟⲟⲩ. <span style=
  "color:#b00e23">(ⲅ̅)</span> ⲛ̅ⲃⲁⲗ ⲙ̅ⲡⲛⲟⲩⲧⲉ ϭⲱϣⲧ̅ ϩⲙ̅ ⲙⲁ ⲛⲓⲙ ⲉϫⲛ̅ ⲛⲉⲑⲟⲟⲩ ⲙⲛ̅
  ⲛⲉⲧⲛⲁⲛⲟⲩⲟⲩ. <span style="color:#b00e23">(ⲇ̅)</span> ⲟⲩϣⲏⲛ ⲛ̅ⲱⲛϩ̅ ⲡⲉ ⲡⲧⲁⲗϭⲟ
  ⲙ̅ⲡⲗⲁⲥ ⲡⲉⲧⲉⲓⲣⲉ ⲇⲉ ⲙ̅ⲙⲟϥ ⲛⲁⲥⲉⲓ ⲛ̅ⲛⲉϥⲕⲁⲣⲡⲟⲥ. <span style=
  "color:#b00e23">(ⲉ̅)</span> ϣⲁⲣⲉ ⲡⲁⲑⲏⲧ ⲕⲙϣ̅ ⲧⲉⲥⲃⲱ ⲙ̅ⲡⲉϥⲉⲓⲱⲧ ⲟⲩⲥⲁⲃⲉ ⲇⲉ ⲛ̅ϩⲟⲩⲟ
  ⲡⲉ ⲡⲉⲧϩⲁⲣⲉϩ ⲉⲛⲉϫⲡⲓⲟ ⲟⲩⲛ̅ ⲟⲩⲛⲟϭ ⲛ̅ϭⲟⲙ <span style="color:#b00e23">(ⲋ̅)</span>
  ϩⲛ̅ ⲧⲇⲓⲕⲁⲓⲟⲥⲩⲛⲏ ⲉⲧⲟϣ ⲙ̅ⲙⲟⲕⲙⲉⲕ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲡⲱⲣⲕ̅ ⲙⲛ̅ ⲛⲉⲩⲛⲟⲩⲛⲉ. ⲟⲩⲛ̅ ⲟⲩⲛⲟϭ
  ⲛ̅ϭⲟⲙ ϩⲛ̅ ⲛⲏⲓ̈ ⲛ̅ⲛ̅ⲇⲓⲕⲁⲓⲟⲥ ⲛ̅ⲕⲁⲣⲡⲟⲥ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲧⲁⲕⲟ. <span style=
  "color:#b00e23">(ⲍ̅)</span> ⲛⲉⲥⲡⲟⲧⲟⲩ ⲛ̅ⲛ̅ⲥⲟⲫⲟⲥ ⲙⲏⲣ ⲛ̅ⲟⲩⲁⲓⲥⲑⲏⲥⲓⲥ ⲛ̅ϩⲏⲧ ⲇⲉ
  ⲛ̅ⲛ̅ⲁⲑⲏⲧ ⲟⲣϫ̅ ⲁⲛ. <span style="color:#b00e23">(ⲏ̅)</span> ϩⲉⲛⲃⲟⲧⲉ ⲙ̅ⲡϫⲟⲉⲓⲥ ⲛⲉ
  ⲛⲉⲑⲩⲥⲓⲁ ⲛ̅ⲙ̅ⲡⲁⲣⲁⲛⲟⲙⲟⲥ ⲛⲉⲑⲩⲥⲓⲁ ⲇⲉ ⲛ̅ⲛⲉⲧⲥⲟⲩⲧⲱⲛ ϣⲏⲡ ⲛ̅ⲛⲁϩⲣⲁϥ. <span style=
  "color:#b00e23">(ⲑ̅)</span> ϩⲉⲛⲃⲟⲧⲉ ⲙ̅ⲡϫⲟⲉⲓⲥ ⲛⲉ ⲛⲉϩⲓⲟⲟⲩⲉ ⲙ̅ⲡⲁⲥⲉⲃⲏⲥ ϥⲙⲉ ⲇⲉ
  ⲛ̅ⲛⲉⲧⲡⲏⲧ ⲛ̅ⲥⲁ ⲧⲇⲓⲕⲁⲓⲟⲥⲩⲛⲏ. <span style="color:#b00e23">(ⲓ̅)</span> ϣⲁⲩⲥⲟⲩⲛ
  ⲧⲉⲥⲃⲱ ⲛ̅ⲛ̅ⲃⲁⲗϩⲏⲧ ϩⲓⲧⲛ̅ ⲛⲉⲧⲡⲁⲣⲁⲅⲉ ⲛⲉⲧⲙⲟⲥⲧⲉ ⲇⲉ ⲛ̅ⲛⲉϫⲡⲓⲟ ⲛⲁⲙⲟⲩ ϩⲛ̅ ⲟⲩⲥⲱϣ.
  <span style="color:#b00e23">(ⲓ̅ⲁ̅)</span> ⲉϣϫⲉ ⲁⲙⲛ̅ⲧⲉ ⲙⲛ̅ ⲡⲛⲟⲩⲛ ⲟⲩⲟⲛϩ̅ ⲉⲃⲟⲗ
  ⲙ̅ⲡⲛⲟⲩⲧⲉ ⲛ̅ⲁϣ ⲛ̅ⲑⲉ ⲛ̅ⲧⲟⲟⲩ ⲛ̅ⲛ̅ⲕⲉϩⲏⲧ ⲁⲛ ⲛ̅ⲛ̅ⲣⲱⲙⲉ. <span style=
  "color:#b00e23">(ⲓ̅ⲃ̅)</span> ⲙⲉⲣⲉ ⲡⲁⲧⲥⲃⲱ ⲙⲉⲣⲉ ⲡⲉⲧϫⲡⲓⲟ ⲙ̅ⲙⲟϥ ⲁⲩⲱ ⲙⲉϥϣⲁϫⲉ ⲙⲛ̅
  ⲛ̅ⲥⲟⲫⲟⲥ. <span style="color:#b00e23">(ⲓ̅ⲅ̅)</span> ϣⲁⲣⲉ ⲡϩⲏⲧ ⲉⲧⲉⲩⲫⲣⲁⲛⲉ ϯⲟⲩⲣⲟⲧ
  ⲙ̅ⲡϩⲟ. ϣⲁϥⲱⲕⲙ̅ ⲇⲉ ⲉϥϩⲛ̅ ϩⲉⲛⲗⲩⲡⲏ. <span style="color:#b00e23">(ⲓ̅ⲇ̅)</span>
  ϣⲁⲣⲉ ⲡϩⲏⲧ ⲉⲧⲥⲟⲩⲧⲱⲛ ϣⲓⲛⲉ ⲛ̅ⲥⲁ ⲟⲩⲁⲥⲓⲑⲏⲥⲓⲥ ⲧⲧⲁⲡⲣⲟ ⲇⲉ ⲛ̅ⲛ̅ⲁⲧⲥⲃⲱ ⲛⲁⲥⲟⲩⲛ ϩⲉⲛⲡⲉⲑⲟⲟⲩ
  ⲡϩⲏⲧ ⲙ̅ⲡⲁⲑⲏⲧ ⲥⲟⲟⲩⲛ ⲛ̅ϩⲉⲛⲡⲉⲑⲟⲟⲩ <span style="color:#b00e23">(ⲓ̅ⲉ̅)</span> ⲉⲣⲉ
  ⲛ̅ⲃⲁⲗ ⲛ̅ⲛⲉⲑⲟⲟⲩ ⲟⲩⲟⲉⲓϣ ⲛⲓⲙ ϭⲱϣⲧ̅ ⲉⲃⲟⲗ ϩⲏⲧⲟⲩ ⲛ̅ϩⲉⲛⲡⲉⲑⲟⲟⲩ ϣⲁⲣⲉ ⲛⲉⲧⲛⲁⲛⲟⲩⲟⲩ ⲇⲉ
  ⲕⲁⲣⲱⲟⲩ ⲛ̅ⲟⲩⲟⲉⲓϣ ⲛⲓⲙ. <span style="color:#b00e23">(ⲓ̅ⲋ̅)</span> ⲛⲁⲛⲟⲩ ⲟⲩⲕⲟⲩⲓ̈
  ϩⲛ̅ ⲑⲟⲧⲉ ⲙ̅ⲡϫⲟⲉⲓⲥ ⲉϩⲟⲩⲉ ⲟⲩⲛⲟϭ ⲛ̅ⲁϩⲟ ϩⲛ̅ ⲟⲩⲙⲛ̅ⲧⲁⲧϩⲟⲧⲉ. <span style=
  "color:#b00e23">(ⲓ̅ⲍ̅)</span> ⲛⲁⲛⲟⲩ ⲟⲩⲙⲛ̅ⲧⲙⲁⲓϣⲙ̅ⲙⲟ ⲙⲛ̅ ϩⲉⲛⲟⲩⲟⲟⲧⲉ ⲡⲣⲟⲥ
  ⲟⲩⲙⲛ̅ⲧϣⲃⲏⲣ ⲙⲛ̅ ⲟⲩⲭⲁⲣⲓⲥ ⲉϩⲟⲩⲉ ϩⲉⲛⲙⲁⲥⲉ ⲉⲩⲥⲁⲛⲁϣⲧ̅ ϩⲛ̅ ⲟⲩⲙⲛ̅ⲧϫⲁϫⲉ. <span style=
  "color:#b00e23">(ⲓ̅ⲏ̅)</span> ϣⲁⲣⲉ ⲟⲩⲣⲱⲙⲉ ⲛ̅ⲣⲉϥϭⲱⲛⲧ ⲥⲟⲃⲧⲉ ⲛ̅ϩⲉⲛⲙⲓϣⲉ ϣⲁⲣⲉ
  ⲡϩⲁⲣϣϩⲏⲧ ⲇⲉ ⲧⲁⲗϭⲉ ⲛ̅ⲕⲟⲟⲩⲉ ⲉⲧⲛⲁϣⲱⲛⲉ ϣⲁⲣⲉ ⲡϩⲁⲣϣ̅ ϩⲏⲧ ⲛ̅ⲣⲱⲙⲉ ⲱϣⲙ̅ ⲛ̅ϩⲉⲛϩⲁⲡ ϣⲁⲣⲉ
  ⲡⲁⲥⲉⲃⲏⲥ ⲇⲉ ⲧⲟⲩⲛⲟⲥⲟⲩ ⲛ̅ϩⲟⲩⲟ <span style="color:#b00e23">(ⲓ̅ⲑ̅)</span> ⲛⲉϩⲓⲟⲟⲩⲉ
  ⲛ̅ⲛ̅ⲁⲣⲅⲟⲥ ⲡⲟⲣϣ̅ ⲛ̅ϣⲟⲛⲧⲉ ⲛⲁ ⲛ̅ϫⲱⲱⲣⲉ ⲇⲱ ⲕⲱϩⲕⲱϩ. <span style=
  "color:#b00e23">(ⲕ̅)</span> ϣⲁⲣⲉ ⲟⲩϣⲏⲣⲉ ⲛ̅ⲥⲟⲫⲟⲥ ⲉⲩⲫⲣⲁⲛⲉ ⲙ̅ⲡⲉϥⲉⲓⲱⲧ ϣⲁⲣⲉ ⲟⲩϣⲏⲣⲉ
  ⲇⲉ ⲛ̅ⲁⲑⲏⲧ ⲕⲙϣ̅ ⲧⲉϥⲙⲁⲁⲩ <span style="color:#b00e23">(ⲕ̅ⲁ̅)</span> ⲛⲉϩⲓⲟⲟⲩⲉ
  ⲙ̅ⲡⲁⲑⲏⲧ ⲣ̅ϭⲣⲱϩ ⲛ̅ⲧⲙⲛ̅ⲧⲥⲁⲃⲉ ⲟⲩⲣⲱⲙⲉ ⲇⲉ ⲛ̅ⲥⲁⲃⲉ ϣⲁϥⲙⲟⲟϣⲉ ⲉϥⲥⲟⲩⲧⲱⲛ. <span style=
  "color:#b00e23">(ⲕ̅ⲃ̅)</span> ϣⲁⲣⲉ ⲛⲉⲧⲛ̅ⲛ̅ⲥⲉⲧⲁⲓⲟ ⲁⲛ ⲛ̅ϩⲉⲛⲥⲟⲟⲩϩⲥ ⲕⲱ ⲛ̅ⲥⲱⲟⲩ
  ⲛ̅ϩⲉⲛϣⲟϫⲛⲉ ϣⲁⲣⲉ ⲡϣⲟϫⲛⲉ ⲇⲉ ⲙⲟⲩⲛ ⲉⲃⲟⲗ ϩⲛ̅ ⲛ̅ϩⲏⲧ ⲛ̅ⲛ̅ⲣⲉϥⲙⲉⲉⲩⲉ. <span style=
  "color:#b00e23">(ⲕ̅ⲅ̅)</span> ⲛ̅ⲛⲉ ⲡⲉⲑⲟⲟⲩ ⲥⲱⲧⲙ̅ ⲛ̅ⲥⲱϥ ⲁⲩⲱ ⲛ̅ⲛⲉϥϫⲉ ⲗⲁⲁⲩ
  ⲉⲛⲁⲛⲟⲩϥ ϩⲙ̅ ⲡⲉϥⲟⲩⲟⲉⲓϣ ⲙ̅ⲡⲙⲏⲏϣⲉ. <span style="color:#b00e23">(ⲕ̅ⲇ̅)</span>
  ϩⲉⲛϩⲓⲟⲟⲩⲉ ⲛ̅ⲱⲛϩ̅ ⲛⲉ ⲙ̅ⲙⲉⲉⲩⲉ ⲙ̅ⲡⲥⲁⲃⲉ ϫⲉ ⲉϥⲉⲣⲁⲕⲧϥ̅ ⲉⲃⲟⲗ ⲛ̅ⲁⲙⲛ̅ⲧⲉ ⲛϥ̅ⲟⲩϫⲁⲓ̈.
  <span style="color:#b00e23">(ⲕ̅ⲉ̅)</span> ⲡⲛⲟⲩⲧⲉ ⲛⲁϣⲟⲣϣⲣ̅ ⲛ̅ⲛ̅ⲏⲓ̈ ⲛ̅ⲛ̅ⲣⲉϥⲥⲱϣ
  ⲁϥⲧⲁϫⲣⲟ ⲇⲉ ⲛ̅ⲛ̅ⲧⲟϣ ⲛ̅ⲧⲉⲭⲏⲣⲁ. <span style="color:#b00e23">(ⲕ̅ⲋ̅)</span> ⲟⲩⲃⲟⲧⲉ
  ⲙ̅ⲡϫⲟⲉⲓⲥ ⲡⲉ ⲡⲙⲉⲉⲩⲉ ⲛ̅ϫⲓⲛ̅ϭⲟⲛⲥ̅ ϩⲉⲛⲙⲛ̅ⲧⲣⲙ̅ⲛ̅ϩⲏⲧ ⲇⲉ ⲛⲉ ⲛ̅ϣⲁϫⲉ ⲉⲧⲟⲩⲁⲁⲃ.
  <span style="color:#b00e23">(ⲕ̅ⲍ̅)</span> ⲡⲉⲧϫⲓ ⲇⲱⲣⲟⲛ ⲛ̅ⲁⲧⲁⲕⲟϥ ⲟⲩⲁⲁϥ ⲡⲉⲧⲙⲟⲥⲧⲉ
  ⲇⲉ ⲛ̅ϫⲓⲇⲱⲣⲟⲛ ⲛⲁⲱⲛϩ̅ ⲉϣⲁⲩⲧⲁⲕⲟ ⲉⲃⲟⲗ ⲛ̅ⲛ̅ⲛⲟⲃⲉ ϩⲛ̅ ϩⲉⲛⲙⲛ̅ⲧⲛⲁ ⲙⲛ̅ ϩⲉⲛⲡⲓⲥⲧⲓⲥ ϩⲛ̅
  ⲑⲟⲧⲉ ⲇⲉ ⲙ̅ⲡⲛⲟⲩⲧⲉ ⲉⲣⲉ ⲟⲩⲟⲛ ⲛⲓⲙ ⲣⲓⲕⲉ ⲙ̅ⲙⲟϥ ⲉⲃⲟⲗ ⲛⲙ̅ ⲡⲉⲑⲟⲟⲩ. <span style=
  "color:#b00e23">(ⲕ̅ⲏ̅)</span> ⲉⲣⲉ ⲡϩⲏⲧ ⲛ̅ⲛ̅ⲇⲓⲕⲁⲓⲟⲥ ⲙⲉⲗⲉⲧⲁ ⲛ̅ⲧⲡⲓⲥⲧⲓⲥ ⲉⲣⲉ
  ⲧⲧⲁⲡⲣⲟ ⲇⲉ ⲛ̅ⲛ̅ⲁⲥⲉⲃⲏⲥ ⲛⲁⲱϫⲛ̅ ϩⲉⲛⲡⲉⲑⲟⲟⲩ ⲛⲉϩⲓⲟⲟⲩⲉ ⲙ̅ⲡⲣⲱⲙⲉ ⲛ̅ⲇⲓⲕⲁⲓⲟⲥ ⲥⲟⲧⲡ̅
  ⲙ̅ⲡⲛⲟⲩⲧⲉ ⲁⲩⲱ ⲉϣⲁⲣⲉ ϩⲉⲛϫⲁϫⲉ ϩⲱⲧⲡ̅ ⲉⲃⲟⲗ ϩⲓⲧⲟⲟⲧⲟⲩ. <span style=
  "color:#b00e23">(ⲕ̅ⲑ̅)</span> ⲡⲛⲟⲩⲧⲉ ⲟⲩⲏⲩ ⲛ̅ⲛ̅ⲁⲥⲉⲃⲏⲥ ϣⲁϥⲥⲱⲧⲙ̅ ⲇⲉ ⲉⲛⲉϣⲗⲏⲗ
  ⲛ̅ⲛ̅ⲇⲓⲕⲁⲓⲟⲥ ⲛⲁⲛⲟⲩϫⲓ ⲟⲩⲕⲟⲩⲓ̈ ϩⲛ̅ ⲟⲩⲇⲓⲕⲁⲓⲟⲥⲩⲛⲏ ⲉϩⲟⲩⲉ ϩⲁϩ ⲛ̅ⲅⲉⲛⲏⲙⲁ ϩⲛ̅
  ⲟⲩϫⲓⲛ̅ϭⲟⲛⲥ̅ ⲡϩⲏⲧ ⲙ̅ⲡⲣⲱⲙⲉ ⲛ̅ⲇⲓⲕⲁⲓⲟⲥ ⲙⲁⲣⲉϥⲙⲉⲉⲩⲉ ⲉϩⲉⲛⲙⲛ̅ⲧⲙⲉ ⲇⲉ ⲉⲣⲉ ⲛⲉϥϩⲓⲟⲟⲩⲉ
  ⲥⲟⲟⲩⲧⲛ̅ ⲉⲃⲟⲗ ϩⲓⲧⲙ̅ ⲡϫⲟⲉⲓⲥ. <span style="color:#b00e23">(ⲗ̅)</span> ⲡⲃⲁⲗ ⲉⲧⲛⲁⲩ
  ⲉⲡⲡⲉⲧⲛⲁⲛⲟⲩϥ ϣⲁϥⲉⲩⲫⲣⲁⲛⲉ ⲙ̅ⲡϩⲏⲧ ϣⲁⲣⲉ ⲡⲥⲟⲉⲓⲧ ⲇⲉ ⲉⲧⲛⲁⲛⲟⲩϥ ϯⲟⲩⲣⲟⲧ ⲛ̅ⲛ̅ⲕⲉⲉⲥ.
  <span style="color:#b00e23">(ⲗ̅ⲁ̅)</span> <span style=
  "color:#b00e23">(ⲗ̅ⲃ̅)</span> ⲉⲣⲉ ⲡⲉⲧⲕⲱ ⲛ̅ⲥⲱϥ ⲛ̅ⲧⲉⲥⲃⲱ ⲙⲟⲥⲧⲉ ⲙ̅ⲙⲟϥ ⲟⲩⲁⲁϥ
  ⲡⲉⲧϩⲁⲣⲉϩ ⲇⲉ ⲉⲛⲉϫⲡⲓⲟ ⲙⲉ ⲛ̅ⲧⲉϥⲯⲩⲭⲏ ⲙⲁⲩⲁⲁϥ. <span style=
  "color:#b00e23">(ⲗ̅ⲅ̅)</span> ⲑⲟⲧⲉ ⲙ̅ⲡϫⲟⲉⲓⲥ ⲧⲉ ⲧⲉⲥⲃⲱ ⲙⲛ̅ ⲧⲥⲟⲫⲓⲁ ⲁⲩⲱ ⲧⲁⲣⲭⲏ
  ⲙ̅ⲡⲉⲟⲟⲩ ⲛⲁⲟⲩⲱϣⲃ̅ ⲛⲁⲥ ⲡⲉⲟⲟⲩ ⲛⲁⲕⲙⲟⲟϣⲉ ⲙⲛ̅ ⲡⲉⲧⲑⲃ̅ⲃⲓⲏⲩ ⲁⲩⲱ ⲧⲁⲣⲭⲏ ⲙ̅ⲡⲉⲟⲟⲩ ⲧⲉ
  ⲧⲉϩⲟⲩⲉⲓⲧⲉ ⲛ̅ⲧⲇⲓⲕⲁⲓⲟⲥⲩⲛⲏ ⲙ̅ⲡⲛⲟⲩⲧⲉ ⲉⲧⲥⲟⲩⲧⲱⲛ.
  <h3 id="proverbs16">16</h3><span style="color:#b00e23">(ⲁ̅)</span>
  <span style="color:#b00e23">(ⲃ̅)</span> ⲛⲉϩⲃⲏⲩⲉ ⲧⲏⲣⲟⲩ ⲙ̅ⲡⲉⲧⲑⲃⲃⲓⲏⲩ ⲟⲩⲟⲛϩ̅
  ⲉⲡⲛⲟⲩⲧⲉ ⲛ̅ⲁⲥⲉⲃⲏⲥ ⲇⲉ ⲛ̅ⲁⲧⲁⲕⲟ ϩⲛ̅ ⲟⲩϩⲟⲟⲩ ⲉϥϩⲟⲟⲩ. <span style=
  "color:#b00e23">(ⲅ̅)</span> <span style="color:#b00e23">(ⲇ̅)</span>
  <span style="color:#b00e23">(ⲉ̅)</span> ⲟⲩⲃⲟⲧⲉ ⲛⲁϩⲣⲙ̅ ⲡⲛⲟⲩⲧⲉ ⲡⲉ ϫⲁⲥⲓϩⲏⲧ ⲛⲓⲙ
  ⲡⲉⲧⲛⲁϯⲧⲟⲟⲧϥ̅ ⲇⲉ ⲛ̅ⲟⲩⲁ ϩⲛ̅ ⲟⲩϫⲓⲛ̅ϭⲟⲛⲥ̅ ⲛϥ̅ⲛⲁⲣ̅ⲃⲟⲗ ⲁⲛ. <span style=
  "color:#b00e23">(ⲋ̅)</span> <span style="color:#b00e23">(ⲍ̅)</span> ⲧⲁⲣⲭⲏ
  ⲛ̅ⲧⲉϩⲓⲏ ⲉⲧⲛⲁⲛⲟⲩⲥ ⲡⲉ ⲉⲓⲣⲉ ⲛ̅ⲙ̅ⲙⲛ̅ⲧⲙⲉⲧⲇⲓⲕⲁⲓⲟⲥⲩⲛⲏ ⲅⲁⲣ ⲥⲟⲧⲡ̅ ⲛⲁϩⲣⲙ̅ ⲡⲛⲟⲩⲧⲉ ⲉϩⲟⲩⲉ
  ⲧⲉⲑⲩⲥⲓⲁ ⲛ̅ⲛ̅ⲁⲛⲟⲙⲟⲥ. <span style="color:#b00e23">(ⲏ̅)</span> ⲡⲉⲧϣⲓⲛⲉ ⲛ̅ⲥⲁ
  ⲡⲛⲟⲩⲧⲉ ⲛⲁϩⲉ ⲉⲩⲥⲟⲟⲩⲛ ϩⲛ̅ ⲟⲩⲇⲓⲕⲁⲓⲟⲥⲩⲛⲏ ⲡⲉⲧϣⲓⲛⲉ ⲇⲉ ⲛ̅ⲥⲱϥ ϩⲛ̅ ⲟⲩⲥⲟⲟⲩⲧⲛ̅ ⲛ̅ⲁϩⲉ
  ⲉⲩⲉⲓⲣⲏⲛⲏ. <span style="color:#b00e23">(ⲑ̅)</span> ⲉⲣⲉ ⲛⲉϩⲃⲏⲩⲉ ⲧⲏⲣⲟⲩ ⲙ̅ⲡⲛⲟⲩⲧⲉ
  ϩⲛ̅ ⲟⲩⲇⲓⲕⲁⲓⲟⲥⲩⲛⲏ ⲉⲩϩⲁⲣⲉϩ ⲇⲉ ⲉⲛ̅ⲁⲥⲉⲃⲏⲥ ⲉⲩϩⲟⲟⲩ ⲉϥϩⲟⲟⲩ. <span style=
  "color:#b00e23">(ⲓ̅)</span> ⲟⲩⲧⲟⲛⲧⲛ̅ ⲡⲉⲧϩⲓ ⲛⲉⲥⲡⲟⲧⲟⲩ ⲙ̅ⲡⲣ̅ⲣⲟ ⲛ̅ⲛⲉⲧⲉⲧⲧⲁⲡⲣⲟ ⲇⲉ
  ⲡⲗⲁⲛⲁ ϩⲛ̅ ⲟⲩϩⲁⲡ. <span style="color:#b00e23">(ⲓ̅ⲁ̅)</span> ⲟⲩⲣⲓⲕⲉ ⲙ̅ⲙⲁϣⲉ ⲧⲉ
  ⲧⲇⲓⲕⲁⲓⲟⲥⲩⲛⲏ ⲛⲁϩⲣⲙ̅ ⲡⲛⲟⲩⲧⲉ ϣⲓ ⲇⲉ ⲛⲓⲙ ⲛ̅ⲧⲟⲟⲧϥ̅ ⲟⲩⲁⲁϥ ϩⲛ̅ϣⲓ ⲙ̅ⲙⲉ ⲛⲉ ⲛⲉϥϩⲃⲏⲩⲉ ⲉⲣⲉ
  ⲡϫⲟⲉⲓⲥ ⲇⲉ ⲙⲉ ⲛ̅ϩⲉⲛϣⲁϫⲉ ⲉⲩⲥⲟⲩⲧⲱⲛ <span style="color:#b00e23">(ⲓ̅ⲃ̅)</span>
  ⲧⲃⲟⲧⲉ ⲛ̅ⲟⲩⲣ̅ⲣⲟ ⲡⲉ ⲡⲉⲧⲉⲓⲣⲉ ⲛ̅ϩⲉⲛⲡⲉⲑⲟⲟⲩ ⲉϣⲁⲩⲥⲟⲃⲧⲉ ⲅⲁⲣ ⲙ̅ⲡⲉⲑⲣⲟⲛⲟⲥ ⲛ̅ⲟⲩⲣ̅ⲣⲟ ϩⲛ̅
  ⲟⲩⲇⲓⲕⲁⲓⲟⲥⲩⲛⲏ. <span style="color:#b00e23">(ⲓ̅ⲅ̅)</span> ⲙ̅ⲙⲟⲕⲙⲉⲕ ⲙ̅ⲙⲉ ⲥⲟⲧⲡ̅
  ⲛ̅ⲟⲩⲣ̅ⲣⲟ ⲉϥⲙⲉ ⲇⲉ ⲛ̅ϭⲓ ⲡⲛⲟⲩⲧⲉ ⲛ̅ⲛ̅ϩⲃⲏⲩⲉ ⲙ̅ⲙⲉ. <span style=
  "color:#b00e23">(ⲓ̅ⲇ̅)</span> ⲟⲩϥⲁⲓϣⲓⲛⲉ ⲛ̅ⲧⲉ ⲡⲙⲟⲩ ⲡⲉ ⲡϭⲱⲛⲧ̅ ⲛ̅ⲟⲩⲣ̅ⲣⲟ ϣⲁⲣⲉ
  ⲟⲩⲣⲱⲙⲉ ⲇⲉ ⲛ̅ⲥⲟⲫⲟⲥ ⲟϣⲙⲉϥ <span style="color:#b00e23">(ⲓ̅ⲉ̅)</span> ⲉⲣⲉ ⲛ̅ϣⲏⲣⲉ
  ⲙ̅ⲡⲣ̅ⲣⲟ ϩⲙ̅ ⲡⲟⲩⲟⲉⲓⲛ ⲙ̅ⲡⲱⲛϩ̅ ⲉⲣⲉ ⲛⲉⲧϣⲏⲡ ⲇⲉ ⲛⲁϩⲣⲁϥ ⲟ ⲛ̅ⲑⲉ ⲛ̅ⲟⲩⲕⲗⲟⲟⲗⲉ ⲛ̅ϩⲁⲏ.
  ⲟⲩⲱⲛϩ̅ ⲡⲉ ⲡϩⲟ ⲙ̅ⲡⲣ̅ⲣⲟ ⲉⲧⲣⲟⲟⲩⲧ ϣⲁϥϯϩⲏⲩ ⲇⲉ ⲛ̅ⲛⲉϥⲛⲁⲣⲁϣⲉ ⲛⲙ̅ⲙⲁⲩ ⲛ̅ⲑⲉ ⲛ̅ⲟⲩⲕⲗⲟⲟⲗⲉ
  ⲛ̅ϩⲁⲏ. <span style="color:#b00e23">(ⲓ̅ⲋ̅)</span> ⲙ̅ⲙⲁⲛ̅ϣⲱⲡⲉ ⲛ̅ⲧⲥⲟⲫⲓⲁ ⲥⲟⲧⲡ̅
  ⲉⲡⲛⲟⲩⲃ ⲁⲩⲱ ⲙ̅ⲙⲁⲛ̅ϣⲱⲡⲉ ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ⲉϩⲟⲩⲉ ⲡϩⲁⲧ ⲉⲧⲥⲟⲧⲡ̅. <span style=
  "color:#b00e23">(ⲓ̅ⲍ̅)</span> ⲧⲉϩⲓⲏ ⲙ̅ⲡⲱⲛϩ̅ ⲡⲉ ⲣⲁⲕⲧⲕ̅ ⲉⲃⲟⲗ ⲙ̅ⲡⲡⲉⲑⲟⲟⲩ ⲟⲩⲛⲟϭ ⲇⲉ
  ⲛⲁϩⲉ ⲛⲉϩⲓⲟⲟⲩⲉ ⲛ̅ⲧⲇⲓⲕⲁⲓⲟⲥⲩⲛⲏ ⲡⲉⲛⲧⲁϥⲥⲃⲟ ⲉⲧⲉⲥⲃⲱ ϥⲛⲁϣⲱⲡⲉ ϩⲛ̅ ϩⲉⲛⲁⲅⲁⲑⲟⲛ ⲟⲩⲥⲁⲃⲉ ⲇⲉ
  ⲛ̅ϩⲟⲩⲟ ⲡⲉ ⲡⲉⲧϩⲁⲣⲉϩ ⲉϩⲉⲛϫⲡⲓⲟ ⲉⲣⲉ ⲡⲉⲧϩⲁⲣⲉϩ ⲉⲛⲉϥϩⲓⲟⲟⲩⲉ ϩⲁⲣⲉϩ ⲉⲧⲉϥⲯⲩⲭⲏ ⲡⲉⲧⲙⲉ ⲇⲉ
  ⲙ̅ⲡⲱⲛϩ̅ ϥⲛⲁϯⲥⲟ ⲉⲣⲱϥ. <span style="color:#b00e23">(ⲓ̅ⲏ̅)</span> ⲉⲣⲉ ⲡⲥⲱϣ ⲙⲟⲟϣⲉ
  ϩⲁⲑⲏ ⲙ̅ⲡⲟⲩⲛⲟϥ ϩⲉⲛⲙⲉⲉⲩⲉ ⲇⲉ ⲉⲩϩⲟⲟⲩ ϩⲁⲑⲏ ⲙ̅ⲡϩⲉ. <span style=
  "color:#b00e23">(ⲓ̅ⲑ̅)</span> ⲛⲁⲛⲟⲩ ⲟⲩⲣⲱⲙⲉ ⲉⲙⲉϥϭⲱⲛⲧ̅ ϩⲛ̅ ⲟⲩⲇⲓⲕⲁⲓⲟⲥⲩⲛⲏ ⲙⲛ̅
  ⲟⲩⲑⲃ̅ⲃⲓⲟ ⲇⲉ ϩⲟⲩⲉ ⲡⲉⲧⲛⲁⲡⲱϣ ⲛ̅ϩⲉⲛϣⲱⲗ ⲙⲛ̅ ϩⲉⲛⲣⲉϥⲥⲱϣ. <span style=
  "color:#b00e23">(ⲕ̅)</span> ⲟⲩⲣⲉϥϭⲛ̅ ⲁⲅⲁⲑⲟⲛ ⲡⲉ ⲡⲣⲙ̅ⲛ̅ϩⲏⲧ ϩⲛ̅ ⲛⲉϥϩⲃⲏⲩⲉ
  ⲡⲉⲧⲛⲁϩⲧⲉ ⲇⲉ ⲉⲡϫⲟⲉⲓⲥ ⲛⲁⲣ̅ⲙⲁⲕⲁⲣⲓⲟⲥ. <span style="color:#b00e23">(ⲕ̅ⲁ̅)</span>
  ϣⲁⲩⲙⲟⲩⲧⲉ ⲇⲉ ⲟⲛ ⲉⲛ̅ⲥⲟⲫⲟⲥ ⲙⲛ̅ ⲛ̅ⲥⲁⲃⲉⲉⲩ ϫⲉ ⲛⲉⲧⲥⲟϣϥ̅ ϣⲁⲩⲥⲱⲧⲙ̅ ⲇⲉ ⲛ̅ϩⲟⲩⲟ ⲉⲛⲉⲧⲛⲟⲧⲙ̅
  ϩⲙ̅ ⲡⲉⲩϣⲁϫⲉ. <span style="color:#b00e23">(ⲕ̅ⲃ̅)</span> ⲟⲩⲡⲏⲅⲏ ⲛ̅ⲱⲛϩ̅ ⲡⲉ
  ⲡⲙⲉⲉⲩⲉ ⲉⲧⲛⲁⲛⲟⲩϥ ⲛ̅ⲛⲉⲛⲧⲁⲩϫⲡⲟϥ ⲛⲁⲩ. ⲧⲉⲥⲃⲱ ⲛⲁⲩ. ⲧⲉⲥⲃⲱ ⲇⲉ ⲛ̅ⲛ̅ⲁⲑⲏⲧ ϩⲟⲟⲩ.
  <span style="color:#b00e23">(ⲕ̅ⲅ̅)</span> ϣⲁⲣⲉ ⲡϩⲏⲧ ⲙ̅ⲡⲥⲁⲃⲉ ⲛⲟⲓ ⲛ̅ⲛⲉⲧⲛⲏⲩ ⲉⲃⲟⲗ
  ϩⲛ̅ ⲣⲱϥ ϥⲛⲁⲫⲟⲣⲓ ⲇⲉ ⲛ̅ⲟⲩⲥⲟⲟⲩⲛ ϩⲓ ⲛⲉϥⲥⲡⲟⲧⲟⲩ. <span style=
  "color:#b00e23">(ⲕ̅ⲇ̅)</span> ϩⲉⲛⲙⲟⲩⲗϩ ⲛ̅ⲉⲃⲓⲱ ⲛⲉ ⲛ̅ϣⲁϫⲉ ⲛ̅ⲧⲥⲟⲫⲓⲁ ⲡⲉϩⲗⲟϭ ⲇⲉ
  ⲙ̅ⲡⲉⲩⲥⲱⲧⲙ̅ ⲟⲩⲧⲁⲗϭⲟ ⲡⲉ ⲛ̅ⲧⲉⲯⲩⲭⲏ. <span style="color:#b00e23">(ⲕ̅ⲉ̅)</span>
  ⲟⲩⲛ̅ ⲟⲩϩⲓⲏ ⲉⲣⲉ ⲡⲣⲱⲙⲉ ⲙⲉⲉⲩⲉ ⲉⲣⲟⲥ ϫⲉ ⲥⲥⲟⲩⲧⲱⲛ ⲉⲣⲉ ⲧⲉⲥϩⲁⲏ ⲇⲉ ⲛⲏⲩ ⲉⲡϣⲓⲕ ⲛ̅ⲁⲙⲛ̅ⲧⲉ.
  <span style="color:#b00e23">(ⲕ̅ⲋ̅)</span> ϣⲁⲣⲉ ⲟⲩⲣⲱⲙⲉ ⲛ̅ϫⲱⲱⲣⲉ ϣⲡ̅ϩⲓⲥⲉ ϩⲛ̅
  ϩⲉⲛϩⲓⲥⲉ ⲁⲩⲱ ϣⲁϥϫⲓ ⲛ̅ϫⲛⲁϩ ⲙ̅ⲡⲉϥⲧⲁⲕⲟ ⲡⲉⲧϭⲟⲟⲙⲉ ⲇⲉ ⲛ̅ⲧⲟϥ ⲉⲓⲛⲉ ⲙ̅ⲡⲉϥⲧⲁⲕⲟ ϩⲛ̅
  ⲧⲉϥⲧⲁⲡⲣⲟ. <span style="color:#b00e23">(ⲕ̅ⲍ̅)</span> ⲉⲣⲉ ⲡⲣⲱⲙⲉ ⲛ̅ⲁⲑⲏⲧ ϣⲓⲕⲉ ⲛⲁϥ
  ⲛ̅ϩⲉⲛⲡⲉⲑⲟⲟⲩ ⲉϥⲥⲱⲟⲩϩ ⲇⲉ ⲉϩⲟⲩⲛ ⲛ̅ⲟⲩⲕⲱϩⲧ̅ ϩⲓ ⲛⲉϥⲥⲡⲟⲧⲟⲩ. <span style=
  "color:#b00e23">(ⲕ̅ⲏ̅)</span> ϣⲁⲣⲉ ⲟⲩⲣⲱⲙⲉ ⲉϥϭⲟⲟⲙⲉ ϫⲟⲟⲩ ⲛ̅ⲟⲩϯⲧⲱⲛ ⲁⲩⲱ ϣⲁϥⲧϩϩⲟ
  ⲛ̅ⲟⲩϣⲁϩ ⲛ̅ⲕⲣⲟϥ ⲛ̅ⲛⲉⲑⲟⲟⲩ ⲁⲩⲱ ϣⲁϥⲡⲱⲣϫ̅ ⲛ̅ϩⲉⲛϣⲃⲏⲣ. <span style=
  "color:#b00e23">(ⲕ̅ⲑ̅)</span> ϣⲁⲣⲉ ⲟⲩⲣⲱⲙⲉ ⲙ̅ⲡⲁⲣⲁⲛⲟⲙⲟⲥ ⲣ̅ϩⲁⲗ ⲛ̅ⲛⲉϥϣⲃⲉⲉⲣ ⲁⲩⲱ
  ϣⲁϥϫⲓⲧⲟⲩ ⲉϩⲉⲛϩⲓⲟⲟⲩⲉ ⲉⲛⲁⲛⲟⲩⲟⲩ ⲁⲛ. <span style="color:#b00e23">(ⲗ̅)</span> ⲉⲣⲉ
  ⲡⲉⲧⲧⲁϫⲣⲟ ⲛ̅ⲛⲉϥⲃⲁⲗ ⲙⲉⲉⲩⲉ ⲉϩⲉⲛⲕⲣⲟϥ ⲁⲩⲱ ⲟⲛ ϣⲁϥⲟⲩⲱⲙ ⲛ̅ⲛⲉϥⲥⲡⲟⲧⲟⲩ ⲡⲁⲓ ϭⲉ ⲟⲩϩⲣⲱ
  ⲛ̅ⲕⲁⲕⲓⲁ ⲡⲉ. <span style="color:#b00e23">(ⲗ̅ⲁ̅)</span> ⲟⲩⲕⲗⲟⲙ ⲛ̅ⲧⲣⲩⲫⲏ ⲧⲉ
  ⲧⲙⲛ̅ⲧϩⲗ̅ⲗⲟ ⲉⲧⲛⲁⲛⲟⲩⲥ ϣⲁⲩϩⲉ ⲇⲉ ⲉⲣⲟϥ ϩⲛ̅ ⲛⲉϩⲓⲟⲟⲩⲉ ⲛ̅ⲧⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲗ̅ⲃ̅)</span> ⲛⲁⲛⲟⲩ ⲟⲩⲣⲱⲙⲉ ⲛ̅ϩⲁⲣϣ ϩⲏⲧ ⲉⲩϫⲱⲱⲣⲉ ⲁⲩⲱ ⲡⲉⲧⲁⲙⲁϩⲧⲉ
  ⲛ̅ⲧⲉϥⲟⲣⲅⲏ ⲉϩⲟⲩⲉ ⲡⲉⲧⲛⲁϫⲓ ⲛ̅ⲟⲩⲡⲟⲗⲓⲥ. <span style="color:#b00e23">(ⲗ̅ⲅ̅)</span>
  ⲥⲉⲛⲁⲧⲟⲟⲃⲟⲩ ⲧⲏⲣⲟⲩ ⲉⲕⲟⲩⲛⲧⲟⲩ ⲛ̅ⲛ̅ⲣⲉϥϫⲓⲛ̅ϭⲟⲛⲥ̅ ⲉⲩⲛⲁϯ ⲇⲉ ⲛ̅ⲟⲩⲟⲛ ⲛⲓⲙ ⲛⲙ̅ⲙⲛ̅ⲧⲙⲉ ⲉⲃⲟⲗ
  ϩⲓⲧⲙ̅ ⲡⲛⲟⲩⲧⲉ.
  <h3 id="proverbs17">17</h3><span style="color:#b00e23">(ⲁ̅)</span> ⲛⲁⲛⲟⲩ
  ⲟⲩⲟⲉⲓⲕ ϩⲛ̅ ⲟⲩⲉⲓⲣⲏⲛⲏ ⲉϩⲟⲩⲉ ϩⲉⲛⲏⲓ̈ ⲉⲩⲙⲉϩ ⲛ̅ϣⲱⲱⲧ ϩⲛ̅ ⲟⲩϫⲓⲛ̅ϭⲟⲛⲥ̅. <span style=
  "color:#b00e23">(ⲃ̅)</span> ϣⲁⲣⲉ ⲟⲩϩⲙ̅ϩⲁⲗ ⲛ̅ⲥⲁⲃⲉ ⲁⲙⲁϩⲧⲉ ⲉϫⲛ̅ ϩⲉⲛϫⲓⲥⲟⲟⲩⲉ
  ⲛ̅ⲁⲑⲏⲧ ϣⲁϥⲡⲱϣ ⲇⲉ ⲛ̅ϩⲉⲛⲧⲟ ⲛ̅ϩⲉⲛⲥⲛⲏⲩ. <span style="color:#b00e23">(ⲅ̅)</span>
  ⲛ̅ⲑⲉ ⲉϣⲁⲩⲇⲟⲕⲓⲙⲁⲍⲉ ⲙ̅ⲡⲛⲟⲩⲃ ⲙⲛ̅ ⲡϩⲁⲧ ϩⲛ̅ ⲟⲩϩⲣⲱ ⲧⲁⲓ̈ ⲧⲉ ⲑⲉ ⲉⲧⲉⲣⲉ ⲡⲛⲟⲩⲧⲉ ⲥⲱⲧⲡ̅
  ⲛ̅ⲛ̅ⲣⲱⲙⲉ. <span style="color:#b00e23">(ⲇ̅)</span> ϣⲁⲣⲉ ⲡⲡⲉⲑⲟⲟⲩ ⲥⲱⲧⲙ̅ ⲛ̅ⲥⲁ
  ⲛ̅ⲗⲁⲥ ⲙ̅ⲙ̅ⲡⲁⲣⲁⲛⲟⲙⲟⲥ ⲙⲉⲣⲉ ⲡⲇⲓⲕⲁⲓⲟⲥ ⲇⲉ ϯϩⲧⲏϥ ⲉⲥⲡⲟⲧⲟⲩ ⲛ̅ϭⲟⲗ. <span style=
  "color:#b00e23">(ⲋ̅)</span> ⲡⲁ ⲡⲡⲓⲥⲧⲟⲥ ⲡⲉ ⲡⲕⲟⲥⲙⲟⲥ ⲧⲏⲣϥ ⲙⲛ̅ ⲛⲉϥⲭⲣⲏⲙⲁ ⲙ̅ⲙⲛ̅ⲧⲉⲡⲁ
  ⲡⲓⲥⲧⲟⲥ ⲇⲉ ⲟⲩⲇⲉ ⲟⲩϩⲟⲃⲗⲟⲥ ⲛ̅ⲟⲩⲱⲧ <span style="color:#b00e23">(ⲉ̅)</span> ⲉⲣⲉ
  ⲡⲉⲧⲥⲱⲃⲉ ⲛ̅ⲥⲁ ⲟⲩϩⲏⲕⲉ ϯⲛⲟⲩϭⲥ̅ ⲙ̅ⲡⲉⲛⲧⲁⲙⲓⲟϥ ⲡⲉⲧⲣⲁϣⲉ ⲇⲉ ⲉϫⲙ̅ ⲡⲉⲧⲛⲁⲧⲁⲕⲟ ϥⲛⲁⲣ̅ⲃⲟⲗ ⲁⲛ
  ⲉⲡⲉⲑⲟⲟⲩ. <span style="color:#b00e23">(ⲋ̅)</span> ⲡⲉⲕⲗⲟⲙ ⲛ̅ⲛ̅ϩⲗ̅ⲗⲟ ⲛⲉ ϩⲛ̅ ϣⲏⲣⲉ
  ⲛ̅ϣⲏⲣⲉ ⲡⲉⲟⲟⲩ ⲇⲉ ⲛ̅ⲛ̅ϣⲏⲣⲉ ⲡⲉ ⲛⲉⲩⲉⲓⲟⲧⲉ. <span style="color:#b00e23">(ⲍ̅)</span>
  ⲙⲛ̅ ϩⲉⲛⲥⲡⲟⲧⲟⲩ ⲉⲩⲛ̅ϩⲟⲧ ⲣ̅ϣⲁⲩ ⲛ̅ⲛ̅ⲁⲑⲏⲧ ⲟⲩⲇⲉ ⲥⲡⲟⲧⲟⲩ ⲛ̅ϭⲟⲗ ⲛ̅ⲛ̅ⲇⲓⲕⲁⲓⲟⲥ.
  <span style="color:#b00e23">(ⲏ̅)</span> ⲟⲩⲃⲉⲕⲉ ⲛ̅ϩⲙⲟⲧ ⲧⲉ ⲧⲉⲥⲃⲱ ⲛ̅ⲛⲉⲧⲉⲓⲣⲉ
  ⲙ̅ⲙⲟⲥ ⲡⲙⲁ ⲉⲧⲥⲕⲟⲧⲥ̅ ⲉⲣⲟϥ ϥⲛⲁⲥⲟⲟⲩⲧⲛ̅ <span style="color:#b00e23">(ⲑ̅)</span>
  ⲉⲣⲉ ⲡⲉⲧϩⲱⲡ ⲛ̅ⲛ̅ϫⲓⲛ̅ϭⲟⲛⲥ̅ ϣⲓⲛⲉ ⲛⲥⲁ ⲟⲩⲙⲛ̅ⲧϣⲃⲏⲣ ⲡⲉⲧⲙⲟⲥⲧⲉ ⲇⲉ ⲛ̅ϩⲟⲡⲟⲩ ϣⲁϥⲡⲣϫ̅
  ϩⲉⲛϣⲃⲏⲣ ⲙⲛ̅ ϩⲉⲛⲣⲙ̅ⲛ̅ⲏⲓ̈. <span style="color:#b00e23">(ⲓ̅)</span> ϣⲁⲣⲉ ⲟⲩϭⲱⲛⲧ̅
  ⲟⲩⲉϣϥ̅ ⲡϩⲏⲧ ⲙ̅ⲡⲥⲁⲃⲉ ⲉⲩⲙⲁⲥⲧⲓⲅⲟⲩ ⲇⲉ ⲙ̅ⲡⲁⲑⲏⲧ ⲙⲉϥⲁⲓⲥⲑⲁⲛⲉ. <span style=
  "color:#b00e23">(ⲓ̅ⲁ̅)</span> ϣⲁⲣⲉ ⲛⲉⲑⲟⲟⲩ ⲧⲏⲣⲟⲩ ⲧⲟⲩⲛⲉⲥ ϩⲉⲛⲟⲩⲱϩⲙ̅ ⲡⲛⲟⲩⲧⲉ ⲇⲉ
  ⲛⲁⲧⲛ̅ⲛⲟⲟⲩ ⲛⲁⲩ ⲛ̅ⲟⲩⲁⲅⲅⲉⲗⲟⲥ ⲛ̅ⲁⲧⲛⲁ. <span style="color:#b00e23">(ⲓ̅ⲃ̅)</span>
  ⲡⲣⲟⲟⲩϣ ⲛⲁⲧⲁϩⲉ ⲟⲩⲣⲱⲙⲉ ⲛ̅ⲥⲁⲃⲉ ⲉⲣⲉ ⲛ̅ⲁⲑⲏⲧ ⲇⲉ ⲙⲉⲉⲩⲉ ⲉϩⲉⲛⲡⲉⲑⲟⲟⲩ. <span style=
  "color:#b00e23">(ⲓ̅ⲅ̅)</span> ⲡⲉⲧⲛⲁϯ ⲛ̅ϩⲉⲛⲡⲉⲑⲟⲟⲩ ⲉⲡⲙⲁ ⲛ̅ϩⲉⲛⲡⲉⲧⲛⲁⲛⲟⲩⲟⲩ
  ⲙ̅ⲡⲉⲑⲟⲟⲩ ⲛⲁⲕⲓⲙ ⲁⲛ ϩⲙ̅ ⲡⲉϥⲏⲓ̈. <span style="color:#b00e23">(ⲓ̅ⲇ̅)</span> ϣⲁⲣⲉ
  ⲧⲁⲣⲭⲏ ⲛ̅ⲧⲇⲓⲕⲁⲓⲟⲥⲩⲛⲏ ϯ ⲛ̅ⲟⲩⲉⲝⲟⲩⲥⲓⲁ ⲡⲉϣⲧⲟⲣⲧⲣ̅ ⲇⲉ ⲙⲛ̅ ⲡⲙⲓϣⲉ ⲙⲟⲟϣⲉ ϩⲏⲧϥ̅
  ⲙ̅ⲡⲉϭⲣⲱϩ. <span style="color:#b00e23">(ⲓ̅ⲉ̅)</span> ⲡⲉⲧⲛⲁⲕⲣⲓⲛⲉ ⲙ̅ⲡⲇⲓⲕⲁⲓⲟⲥ ϫⲉ
  ⲟⲩⲁⲇⲓⲕⲟⲥ ⲡⲉ ⲁⲩⲱ ⲡⲁⲇⲓⲕⲟⲥ ϫⲉ ⲟⲩⲇⲓⲕⲁⲓⲟⲥ ⲡⲉ ϩⲛ̅ⲃⲟⲧⲉ ⲛⲉ ⲙ̅ⲡⲉⲥⲛⲁⲩ ⲛ̅ⲛⲁϩⲣⲙ̅ ⲡϫⲟⲉⲓⲥ.
  <span style="color:#b00e23">(ⲓ̅ⲋ̅)</span> ⲉⲧⲃⲉ ⲟⲩ ⲟⲩⲛ̅ⲧⲉ ⲡⲁⲑⲏⲧ ⲭⲣⲏⲙⲁ ⲙⲛ̅ϭⲟⲙ
  ⲅⲁⲣ ⲉⲧⲣⲉ ⲡⲁⲑⲏⲧ ϫⲡⲉ ⲧⲥⲟⲫⲓⲁ ⲉⲣⲉ ⲡⲉⲧϫⲓⲥⲉ ⲙ̅ⲡⲉϥⲏⲓ̈ ϣⲓⲛⲉ ⲛ̅ⲥⲁ ⲟⲩⲟⲩⲱϣϥ̅ ⲡⲉⲧϭⲟⲟⲙⲉ ⲇⲉ
  ⲉϫⲓⲥⲃⲱ ⲛ̅ⲁϩⲉ ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ. <span style="color:#b00e23">(ⲓ̅ⲍ̅)</span>
  ⲙⲁⲣⲉ ⲡⲉⲕϣⲃⲏⲣ ϣⲱⲡⲉ ⲛⲁⲕ ϩⲛ̅ ⲙⲁ ⲛⲓⲙ ⲁⲩⲱ ⲛ̅ⲧⲉ ⲛⲉⲕⲥⲛⲏⲩ ϣⲱⲡⲉ ⲛⲁⲕ ⲛ̅ϣⲁⲩ ϩⲛ̅
  ⲛⲉⲕⲁⲛⲁⲅⲕⲏ ⲉⲩϫⲡⲟ ⲅⲁⲣ ⲙ̅ⲙⲟⲟⲩ ⲉⲡⲉⲓϩⲱⲃ. <span style="color:#b00e23">(ⲓ̅ⲏ̅)</span>
  ⲡⲣⲱⲙⲉ ⲇⲉ ⲛ̅ⲁⲑⲏⲧ ϫⲁⲕ ⲁⲩⲱ ϥⲣⲁϣⲉ ⲉϫⲱϥ ⲟⲩⲁⲁϥ ⲉϥϣⲡ̅ⲧⲱⲣⲉ ⲛ̅ⲛⲉϥϣⲃⲉⲉⲣ. ϣⲁⲣⲉ ⲡⲥⲁⲃⲉ ⲇⲉ
  ⲟⲩⲉ ⲉⲃⲟⲗ ϩⲛ̅ ⲟⲩϣⲡ̅ⲧⲱⲣⲉ ⲛ̅ⲛⲉϥⲧⲁⲓⲟ. <span style="color:#b00e23">(ⲓ̅ⲑ̅)</span>
  ϣⲁⲣⲉ ⲡⲙⲁⲓⲛⲟⲃⲉ ⲣⲁϣⲉ ϩⲛ̅ ϩⲉⲛⲙⲓϣⲉ. <span style="color:#b00e23">(ⲕ̅)</span>
  ⲡⲛⲁϣⲧ̅ ϩⲏⲧ ⲇⲉ ⲛⲁⲧⲱⲙⲛ̅ⲧ ⲁⲛ ⲉⲡⲉⲧⲛⲁⲛⲟⲩϥ ⲟⲩⲛ̅ ⲟⲩⲣⲱⲙⲉ ⲛ̅ⲣⲉϥⲡⲟⲟⲛⲉϥ ϩⲙ̅ ⲡⲉϥⲗⲁⲥ ⲛⲁϩⲉ
  ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ <span style="color:#b00e23">(ⲕ̅ⲁ̅)</span> ⲟⲩⲙ̅ⲕⲁϩ ⲇⲉ ⲛ̅ϩⲏⲧ
  ⲡⲉ ⲟⲩϩⲏⲧ ⲛ̅ⲁⲑⲏⲧ ⲙ̅ⲡⲉⲧⲛⲁϫⲡⲟϥ ⲛⲁϥ. ⲙ̅ⲙⲛ̅ⲟⲩⲉⲓⲱⲧ ⲛⲁⲉⲩⲫⲣⲁⲛⲉ ⲉϫⲛ̅ ⲟⲩϣⲏⲣⲉ ⲛ̅ⲁⲧⲥⲃⲱ
  ⲟⲩϣⲏⲣⲉ ⲇⲉ ⲛ̅ⲥⲁⲃⲉ ϥⲛⲁⲉⲩⲫⲣⲁⲛⲉ ⲛ̅ⲧⲉϥⲙⲁⲁⲩ. <span style=
  "color:#b00e23">(ⲕ̅ⲃ̅)</span> ϣⲁⲣⲉ ⲫⲏⲧ ⲛ̅ⲛⲉⲧⲉⲩⲫⲣⲁⲛⲉ ϯ ⲙ̅ⲧⲟⲛ ⲛⲁⲩ ⲛ̅ⲕⲉⲉⲥ ⲇⲉ
  ⲙ̅ⲡⲉϥⲗⲩⲡⲓ ⲛⲁϣⲟⲟⲩⲉ. <span style="color:#b00e23">(ⲕ̅ⲅ̅)</span> ⲟⲩⲁⲥⲉⲃⲏⲥ ⲡⲉ
  ⲡⲉⲧϫⲓ ⲇⲱⲣⲟⲛ ⲉⲕⲟⲩⲛϥ ϥⲛⲁⲣⲓⲕⲉ ⲅⲁⲣ ⲉⲃⲟⲗ ϩⲛ̅ ⲛⲉϩⲓⲟⲟⲩⲉ ⲛ̅ⲧⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲕ̅ⲇ̅)</span> ⲟⲩⲥⲟⲫⲟⲥ ⲡⲉ ⲡϩⲟ ⲙ̅ⲡⲣⲱⲙⲉ ⲛ̅ⲥⲁⲃⲉ ⲛ̅ⲃⲁⲗ ⲇⲉ ⲙ̅ⲡⲁⲑⲏⲧ
  ⲉⲓⲟⲣⲙ̅ ⲉⲛ̅ⲕⲟⲟϩ ⲙ̅ⲡⲕⲁϩ. <span style="color:#b00e23">(ⲕ̅ⲉ̅)</span> ⲟⲩⲟⲣⲅⲏ
  ⲛ̅ⲟⲩⲉⲓⲱⲧ ⲡⲉ ⲟⲩϣⲏⲣⲉ ⲛ̅ⲁⲑⲏⲧ ⲁⲩⲱ ⲟⲩⲙ̅ⲕⲁϩ ⲛ̅ϩⲏⲧ ⲡⲉ ⲛ̅ⲧⲉⲛⲧⲁⲥϫⲡⲟϥ. <span style=
  "color:#b00e23">(ⲕ̅ⲋ̅)</span> ⲛⲁⲛⲟⲩ ⲧⲣⲉ ⲟⲩⲣⲱⲙⲉ ⲁⲛ ⲛ̅ⲇⲓⲕⲁⲓⲟⲥ ϯⲟⲥⲉ ⲁⲩⲱ ⲛ̅ϣ̅ϣⲉ
  ⲁⲛ ⲉⲉⲡⲓⲃⲟⲩⲗⲉⲩⲉ ⲉϩⲉⲛⲇⲩⲛⲁⲥⲧⲏⲥ ⲛ̅ⲇⲓⲕⲁⲓⲟⲥ. <span style=
  "color:#b00e23">(ⲕ̅ⲍ̅)</span> ⲟⲩⲥⲁⲃⲉ ⲡⲉ ⲡⲉⲧϯⲥⲟ ⲉⲛⲉϫ ⲟⲩϣⲁϫⲉ ⲉⲃⲟⲗ ⲉϥⲛⲁϣⲧ̅
  ⲟⲩⲥⲁⲃⲉ ⲇⲉ ⲡⲉ ⲡⲣⲱⲙⲉ ⲛ̅ϩⲁⲣϣ̅ϩⲏⲧ. <span style="color:#b00e23">(ⲕ̅ⲏ̅)</span>
  ⲉⲣϣⲁⲛ ⲡⲁⲑⲏⲧ ϣⲓⲛⲉ ⲛ̅ⲥⲁ ⲧⲥⲟⲫⲓⲁ ⲥⲉⲛⲁⲟⲡϥ̅ ⲉⲥⲟⲫⲟⲥ ϥⲛⲁϣⲱⲡⲉ ⲇⲉ ⲉϥⲟⲛϣ̅ ⲛⲅ̅ϩⲉ ⲉⲣⲟϥ
  ⲉϣϫⲉ ⲟⲩⲥⲁⲃⲉ ⲡⲉ.
  <h3 id="proverbs18">18</h3><span style="color:#b00e23">(ⲁ̅)</span> ϣⲁⲣⲉ ⲡⲣⲱⲙⲉ
  ⲉⲧⲟⲩⲉϣ ⲡⲱⲣϫ̅ ⲉⲛⲉϥϣⲃⲉⲉⲣ ϣⲓⲛⲉ ⲛ̅ⲥⲁ ⲟⲩⲗⲟⲓϭⲉ ⲡⲁⲓ ⲛ̅ⲧⲉⲓ̈ⲙⲓⲛⲉ ⲛⲁϣⲱⲡⲉ ϩⲁ ⲛⲟϭⲛⲉϭ
  ⲛ̅ⲟⲩⲟⲉⲓϣ ⲛⲓⲙ. <span style="color:#b00e23">(ⲃ̅)</span> ⲙ̅ⲡⲁⲑⲏⲧ ⲣ̅ⲭⲣⲓⲁ ⲁⲛ
  ⲛ̅ⲧⲥⲟⲫⲓⲁ ϥⲟⲩⲉϣ ⲧⲙⲛ̅ⲧⲁⲑⲏⲧ ⲅⲁⲣ ⲛ̅ϩⲟⲩⲟ. <span style="color:#b00e23">(ⲅ̅)</span>
  ⲉⲣϣⲁⲛ ⲡⲁⲥⲉⲃⲏⲥ ⲉⲓ ⲉⲩⲙⲏⲏϣⲉ ⲙ̅ⲡⲉⲑⲟⲟⲩ ϣⲁϥⲕⲁⲧⲁⲫⲣⲟⲛⲓ ⲙ̅ⲙⲟⲟⲩ ϣⲁⲣⲉ ⲟⲩⲥⲱϣ ⲇⲉ ⲉⲓ ⲉϫⲱϥ
  ⲙⲛ̅ ⲟⲩⲛⲟϭⲛⲉϭ. <span style="color:#b00e23">(ⲇ̅)</span> ⲟⲩⲛⲟⲟⲩ ⲉϥϣⲏⲕ ⲡⲉ ⲡϣⲁϫⲉ
  ϩⲙ̅ ⲡϩⲏⲧ ⲙ̅ⲡⲣⲱⲙⲉ ϣⲁⲣⲉ ⲧⲡⲏⲅⲏ ⲇⲉ ⲛ̅ⲧⲥⲟⲫⲓⲁ ⲃⲉⲉⲃⲉ ⲛⲥ̅ϥⲱϭⲉ ⲉϩⲣⲁⲓ̈ ⲙⲛ̅ϭⲟⲙ ⲙ̅ⲙⲟⲥ
  ⲉϩⲱⲡ. <span style="color:#b00e23">(ⲉ̅)</span> ⲛⲁⲛⲟⲩ ϫⲓⲛϩⲟ ⲁⲛ ⲛ̅ⲟⲩⲁⲥⲉⲃⲏⲥ ⲁⲩⲱ
  ⲛ̅ϣ̅ϣⲉ ⲁⲛ ⲉⲥⲧⲉ ⲟⲩⲇⲓⲕⲁⲓⲟⲥ ⲉⲃⲟⲗ ϩⲛ̅ ⲟⲩϩⲁⲡ. <span style=
  "color:#b00e23">(ⲋ̅)</span> ⲛⲉⲥⲡⲟⲧⲟⲩ ⲙ̅ⲡⲁⲑⲏⲧ ⲛⲁⲛⲧϥ̅ ⲉϩⲉⲛⲡⲉⲑⲟⲟⲩ ⲉⲣⲉ ⲧⲉϥⲧⲁⲡⲣⲟ
  ⲇⲉ ⲉⲧⲛⲁϣⲧ̅ ⲉⲡⲓⲕⲁⲗⲓ ⲙ̅ⲡⲙⲟⲩ. <span style="color:#b00e23">(ⲍ̅)</span> ⲧⲧⲁⲡⲣⲟ
  ⲙ̅ⲡⲁⲑⲏⲧ ⲟⲩⲟⲩⲱϣϥ̅ ⲛⲁϥ ⲧⲉ ⲁⲩⲱ ⲟⲩⲡⲁϣ ⲛ̅ⲧⲉϥⲯⲩⲭⲏ ⲛⲉ ⲛⲉϥⲥⲡⲟⲧⲟⲩ. <span style=
  "color:#b00e23">(ⲏ̅)</span> ϣⲁⲣⲉ ⲑⲟⲧⲉ ⲣⲱϩⲧ ⲙ̅ⲡⲣⲉϥϫⲛⲁⲁⲩ ⲡⲉⲯⲩⲭⲏ ⲇⲉ ⲛ̅ⲛ̅ϭⲁⲃ ϩⲏⲧ
  ⲛⲁϩⲕⲟ. <span style="color:#b00e23">(ⲑ̅)</span> ⲡⲉⲧⲉⲛϥ̅ⲧⲁⲗϭⲟ ⲙ̅ⲙⲟϥ ⲁⲛ ϩⲛ̅
  ⲛⲉϥϩⲃⲏⲩⲉ ⲡⲥⲟⲛ ⲡⲉ ⲙ̅ⲡⲉⲧⲧⲁⲕⲟ ⲙ̅ⲙⲟϥ ⲟⲩⲁⲁϥ ⲟⲩⲁⲑⲏⲧ ⲉϥϣⲁⲛϣⲓⲛⲉ ⲥⲛⲁⲱⲡ ⲉⲣⲟϥ ⲉⲩⲥⲟⲫⲓⲁ
  ⲁⲩⲱ ⲡⲉⲧⲧⲁⲗϭⲟ ⲙ̅ⲙⲟϥ ϩⲛ̅ ⲛⲉϥϩⲃⲏⲩⲉ ⲙ̅ⲙⲓⲛ ⲙ̅ⲙⲟϥ. <span style=
  "color:#b00e23">(ⲓ̅)</span> ⲡⲣⲁⲛ ⲙ̅ⲡϫⲟⲉⲓⲥ ⲟⲩⲟⲛϩ̅ ⲉⲃⲟⲗ ϩⲛ̅ ⲧⲙⲛ̅ⲧⲛⲟϭ ⲛ̅ⲧⲉϥϭⲟⲙ
  ⲛ̅ⲇⲓⲕⲁⲓⲟⲥ ⲇⲉ ⲛⲁϫⲓⲥⲉ ϩⲙ̅ ⲡⲡⲱⲧ ⲉⲣⲁⲧϥ̅. <span style=
  "color:#b00e23">(ⲓ̅ⲁ̅)</span> ⲡⲉϫⲡⲟ ⲛ̅ⲟⲩⲣⲱⲙⲉ ⲛ̅ⲣⲙ̅ⲙⲁⲟ ⲡⲉ ⲟⲩⲡⲟⲗⲓⲥ ⲉⲥⲧⲁϫⲣⲏⲩ
  ⲡⲉⲥⲉⲟⲟⲩ ⲇⲉ ⲣ̅ϩⲁⲓⲃⲉⲥ ⲉⲙⲁⲧⲉ. <span style="color:#b00e23">(ⲓ̅ⲃ̅)</span> ⲡϩⲏⲧ
  ⲙ̅ⲡⲣⲱⲙⲉ ϫⲓⲥⲉ ϩⲁⲑⲏ ⲙ̅ⲡⲉⲟⲟⲩ. <span style="color:#b00e23">(ⲓ̅ⲅ̅)</span>
  ⲡⲉⲧⲛⲁϣⲁϫⲉ ⲉⲙⲡⲁⲧϥ̅ⲥⲱⲧⲙ̅ ⲟⲩⲙⲛ̅ⲧⲁⲑⲏⲧ ⲛⲁϥ ⲧⲉ ⲙⲛ̅ ⲟⲩⲛⲟϭⲛⲉϭ. <span style=
  "color:#b00e23">(ⲓ̅ⲇ̅)</span> ϣⲁⲣⲉ ⲟⲩϩⲙ̅ϩⲁⲗ ⲛ̅ⲥⲁⲃⲉ ⲧⲁⲗϭⲉ ⲡϭⲱⲛⲧ̅ ⲛ̅ⲟⲩⲣⲱⲙⲉ ⲛⲓⲙ
  ⲇⲉ ⲡⲉⲧⲛⲁϣϥⲓ ϩⲁ ⲟⲩⲣⲱⲙⲉ ⲛ̅ϩⲏⲧ ϣⲏⲙ. <span style="color:#b00e23">(ⲓ̅ⲉ̅)</span>
  ⲡϩⲏⲧ ⲙ̅ⲡⲥⲁⲃⲉ ⲛⲁϫⲡⲟ ⲛⲁϥ ⲛ̅ⲟⲩⲁⲓⲥⲑⲏⲥⲓⲥ ⲉⲣⲉ ⲙ̅ⲙⲁⲁϫⲉ ⲇⲉ ⲛ̅ⲛ̅ⲥⲟⲫⲟⲥ ϣⲓⲛⲉ ⲛ̅ⲥⲁ
  ⲟⲩⲙⲉⲉⲩⲉ. <span style="color:#b00e23">(ⲓ̅ⲋ̅)</span> ϣⲁⲣⲉ ⲛ̅ⲧⲁⲓⲟ ⲙ̅ⲡⲣⲱⲙⲉ
  ⲟⲩⲟϣⲥϥ̅ ⲉⲃⲟⲗ ⲁⲩⲱ ϣⲁⲩⲥⲩⲛϩⲓⲥⲧⲁ ⲙ̅ⲙⲟϥ ⲛ̅ϩⲉⲛⲛⲟϭ. <span style=
  "color:#b00e23">(ⲓ̅ⲍ̅)</span> ϣⲁⲣⲉ ⲡⲇⲓⲕⲁⲓⲟⲥ ⲕⲁⲧⲏⲅⲟⲣⲓ ⲙ̅ⲙⲟϥ ⲟⲩⲁⲁϥ ϩⲙ̅ ⲡⲉϥϣⲟⲣⲡ̅
  ⲛ̅ϣⲁϫⲉ ⲥⲉⲛⲁϫⲡⲓⲉ ⲡⲉⲧⲟⲩⲃⲏϥ ⲇⲉ ϩⲙ̅ ⲡⲉⲧϥ̅ⲛⲁϩⲓⲧⲟⲟⲧϥ ⲉⲣⲟϥ. <span style=
  "color:#b00e23">(ⲓ̅ⲏ̅)</span> ϣⲁⲣⲉ ⲟⲩⲕⲗⲏⲣⲟⲥ ⲧⲁⲗϭⲉ ϩⲉⲛⲟⲩⲱϩⲙ̅ ⲁⲩⲱ ϣⲁϥⲡⲱϣ ϩⲛ̅
  ⲛ̅ⲛⲟϭ. <span style="color:#b00e23">(ⲓ̅ⲑ̅)</span> ⲉⲣⲉ ⲟⲩⲥⲟⲛ ⲉⲩⲃⲟⲏⲑⲉⲓ ⲉⲣⲟϥ
  ϩⲓⲧⲛ̅ ⲟⲩⲥⲟⲛ ⲟ ⲛ̅ⲑⲉ ⲛ̅ⲟⲩⲡⲟⲗⲓⲥ ⲉⲥⲟⲣϫ̅ ⲁⲩⲱ ⲉⲥϫⲟⲥⲉ. ϥϭⲙ̅ϭⲟⲙ ⲇⲉ ⲛ̅ⲑⲉ ⲛ̅ⲟⲩⲙⲛ̅ⲧⲉⲣⲟ
  ⲉⲥⲟⲣϫ̅. <span style="color:#b00e23">(ⲕ̅)</span> ⲉⲣⲉ ⲡⲣⲱⲙⲉ ⲛⲁⲙⲉϩ ϩⲏⲧϥ̅ ⲉⲃⲟⲗ
  ϩⲛ̅ ⲛ̅ⲕⲁⲣⲡⲟⲥ ⲛ̅ⲣⲱϥ. ⲁⲩⲱ ⲉϥⲛⲁⲥⲉⲓ ⲛ̅ⲛ̅ⲕⲁⲣⲡⲟⲥ ⲛ̅ⲛⲉϥⲥⲡⲟⲧⲟⲩ. <span style=
  "color:#b00e23">(ⲕ̅ⲁ̅)</span> ⲉⲣⲉ ⲡⲙⲟⲩ ⲙⲛ̅ ⲡⲱⲛϩ̅ ϩⲛ̅ ⲧϭⲓϫ ⲙ̅ⲡⲗⲁⲥ ⲡⲉⲧⲁⲙⲁϩⲧⲉ ⲇⲉ
  ⲙ̅ⲙⲟϥ ⲛⲁⲟⲩⲱⲙ ⲛ̅ⲛⲉϥⲕⲁⲣⲡⲟⲥ. <span style="color:#b00e23">(ⲕ̅ⲃ̅)</span> ⲡⲉⲛⲧⲁϥϩⲉ
  ⲉⲩⲥϩⲓⲙⲉ ⲉⲛⲁⲛⲟⲩⲥ ⲁϥϩⲱ ⲉⲩϩⲙⲟⲧ ⲁϥϫⲓ ⲇⲉ ⲛ̅ⲟⲩⲟⲩⲣⲟⲧ ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ. ⲡⲉⲧⲛⲁⲛⲟⲩϫⲉ
  ⲉⲃⲟⲗ ⲛ̅ⲟⲩⲥϩⲓⲙⲉ ⲉⲛⲁⲛⲟⲩⲥ ⲉϥⲛⲁⲛⲟⲩϫⲉ ⲉⲃⲟⲗ ⲛ̅ϩⲉⲛⲁⲅⲁⲑⲟⲛ ⲡⲉⲧⲛⲁϭⲱ ⲇⲉ ⲙⲛ̅ ⲟⲩⲥϩⲓⲙⲉ
  ⲛ̅ⲛ̅ⲟⲉⲓⲕ ⲟⲩⲁⲑⲏⲧ ⲡⲉ ⲁⲩⲱ ⲟⲩϣⲁϥⲧ ⲡⲉ. <span style="color:#b00e23">(ⲕ̅ⲅ̅)</span>
  ϣⲁⲣⲉ ⲧⲙⲛ̅ⲧⲁⲑⲏⲧ ⲙ̅ⲡⲣⲱⲙⲉ ⲧⲁⲕⲉ ⲛⲉϥϩⲓⲟⲟⲩⲉ ϣⲁϥϭⲛ̅ ⲁⲣⲓⲕⲉ ⲇⲉ ⲉⲡⲛⲟⲩⲧⲉ ϩⲙ̅ ⲡⲉϥϩⲏⲧ.
  <h3 id="proverbs19">19</h3><span style="color:#b00e23">(ⲁ̅)</span> ϣⲁⲣⲉ
  ⲧⲙⲛ̅ⲧⲣⲙ̅ⲙⲁⲟ ϫⲡⲉ ϩⲁϩ ⲛ̅ϣⲃⲏⲣ ϣⲁⲣⲉ ⲡϩⲏⲕⲉ ⲇⲉ ⲡⲱⲣϫ̅ ⲉⲃⲟⲗ ⲙ̅ⲡⲉϥⲕⲉⲟⲩⲁ. <span style=
  "color:#b00e23">(ⲃ̅)</span> ⲙⲛ̅ⲙⲛ̅ⲧⲣⲉ ⲛϭⲟⲗ ⲛⲁⲣⲃⲟⲗ ⲉⲡⲉⲑⲟⲟⲩ ⲁⲩⲱ ⲡⲉⲧⲉⲛⲕⲁⲗⲓ ϩⲛ̅
  ⲟⲩϫⲓⲛ̅ϭⲟⲛⲥ̅ ⲛ̅ⲛⲉϥⲛⲟⲩϩⲙ̅. <span style="color:#b00e23">(ⲅ̅)</span> ϩⲁϩ ⲛⲉⲧϣⲙ̅ϣⲉ
  ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛⲉⲣⲱⲟⲩ ⲛⲉⲑⲟⲟⲩ ⲇⲉ ⲧⲏⲣⲟⲩ ⲛⲁϣⲱⲡⲉ ⲉⲩⲛⲟϭⲛⲉϭ ⲙ̅ⲡⲣⲱⲙⲉ. <span style=
  "color:#b00e23">(ⲇ̅)</span> ϣⲁⲣⲉ ⲡⲙⲉⲉⲩⲉ ⲉⲧⲛⲁⲛⲟⲩϥ ϩⲱⲛ ⲉϩⲟⲩⲛ ⲉⲛⲉⲧⲥⲟⲟⲩⲛ ⲙ̅ⲙⲟϥ
  ⲡⲣⲱⲙⲉ ⲇⲉ ⲛ̅ⲥⲁⲃⲉ ⲛⲁϩⲉ ⲉⲣⲟϥ ⲟⲩⲟⲛ ⲛⲓⲙ ⲉⲧⲛⲁⲙⲉⲥⲧⲉ ⲟⲩⲥⲟⲛ ⲛ̅ϩⲏⲕⲉ ⲉϥⲛⲁⲟⲩⲉ ⲟⲛ
  ⲛ̅ⲟⲩⲙⲛ̅ⲧϣⲃⲏⲣ. ⲡⲉⲧⲣ̅ϩⲁϩ ⲙ̅ⲡⲉⲑⲟⲟⲩ ⲛⲁϫⲱⲕ ⲉⲃⲟⲗ ⲛ̅ⲟⲩⲕⲁⲕⲓⲁ ⲡⲉⲧⲧⲱⲕⲥ̅ ⲇⲉ ⲛ̅ⲛ̅ϣⲁϫⲉ
  ⲛⲁⲟⲩϫⲁⲓ̈ ⲁⲛ. <span style="color:#b00e23">(ⲉ̅)</span> ⲡⲉⲧϫⲡⲟ ⲛⲁϥ
  ⲛ̅ⲧⲙⲛ̅ⲧⲣⲙ̅ⲛ̅ϩⲏⲧ ⲉϥⲙⲉ ⲙ̅ⲙⲟϥ ⲟⲩⲁⲁϥ ⲡⲉⲧϩⲁⲣⲉϩ ⲇⲉ ⲉⲧⲙⲛ̅ⲧⲥⲁⲃⲉ ⲛ̅ⲁϩⲉ ⲉⲡⲡⲉⲧⲛⲁⲛⲟⲩϥ.
  <span style="color:#b00e23">(ⲋ̅)</span> ⲙ̅ⲙⲛ̅ⲟⲩⲙⲛ̅ⲧⲣⲉ ⲛ̅ϫⲓⲛ̅ϭⲟⲛⲥ̅ ⲛⲁⲣⲃⲟⲗ
  ⲉⲡⲉⲑⲟⲟⲩ ⲡⲉⲧⲧⲙ̅ϩⲟ ⲇⲉ ⲛ̅ⲟⲩⲕⲁⲕⲓⲁ ϥⲛⲁⲧⲁⲕⲟ ⲛ̅ϩⲏⲧⲥ̅. <span style=
  "color:#b00e23">(ⲍ̅)</span> ⲙ̅ⲙⲛ̅ⲧⲣⲩⲫⲏ ⲣ̅ⲛⲟϥⲣⲉ ⲙ̅ⲡⲁⲑⲏⲧ ⲁⲩⲱ ⲉⲣϣⲁⲛ ⲟⲩϩⲙ̅ϩⲁⲗ
  ⲁⲣⲭⲓ ϩⲛ̅ ⲟⲩϩⲱⲃ ϥⲛⲁϫⲓ ⲛ̅ϫⲛⲁϩ ϩⲛ̅ ⲟⲩⲥⲱϣ. <span style=
  "color:#b00e23">(ⲏ̅)</span> ϣⲁⲣⲉ ⲡⲣⲱⲙⲉ ⲛ̅ⲛⲁⲏⲧ ⲣ̅ϩⲁⲣϣ̅ϩⲏⲧ ⲉⲣⲉ ⲡⲉϥϣⲟⲩϣⲟⲩ ⲇⲉ ⲛⲏⲩ
  ⲉϫⲛ̅ ⲙ̅ⲡⲁⲣⲁⲛⲟⲙⲟⲥ. <span style="color:#b00e23">(ⲑ̅)</span> ⲉⲣⲉ ⲧⲁⲡⲓⲗⲏ ⲛ̅ⲟⲩⲣ̅ⲣⲟ
  ⲟ ⲛ̅ⲑⲉ ⲙ̅ⲡⲁϣⲁϩⲟⲙ ⲛ̅ⲟⲩⲙⲟⲩⲓ ⲉⲣⲉ ⲡⲉⲧⲟⲩⲣⲟⲧ ⲇⲉ ⲟ ⲛ̅ⲑⲉ ⲛ̅ⲟⲩⲉⲓⲱⲧⲉ ϩⲓ ⲟⲩⲭⲟⲣⲧⲟⲥ.
  <span style="color:#b00e23">(ⲓ̅)</span> ⲟⲩϣⲓⲛⲉ ⲛ̅ⲟⲩⲉⲓⲱⲧ ⲡⲉ ⲟⲩϣⲏⲣⲉ ⲛ̅ⲁⲑⲏⲧ ⲁⲩⲱ
  ⲛⲁⲛⲟⲩ ⲛ̅ⲉⲣⲁⲧⲉ ⲁⲛ ⲉⲃⲟⲗ ϩⲛ̅ ⲛ̅ⲃⲉⲕⲉ ⲛ̅ⲟⲩϩⲉⲧⲉⲣⲁ. <span style=
  "color:#b00e23">(ⲓ̅ⲁ̅)</span> ϣⲁⲣⲉ ⲛⲉⲓⲟⲧⲉ ⲡⲉϣⲏⲓ̈ ϩⲓ ⲛ̅ⲕⲁ ⲉϫⲛ̅ ⲛ̅ϣⲏⲣⲉ
  ⲉϣⲁⲩϣⲉⲛϥ̅ ⲟⲩⲥϩⲓⲙⲉ ⲇⲉ ⲙ̅ⲡⲣⲱⲙⲉ ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ. <span style=
  "color:#b00e23">(ⲓ̅ⲃ̅)</span> ϣⲁⲣⲉ ⲟⲩⲙⲛ̅ⲧϭⲱⲃ ⲁⲙⲁϩⲧⲉ ⲙ̅ⲡⲁϭⲁⲃ ϩⲏⲧ ⲧⲉⲯⲩⲭⲏ ⲇⲉ
  ⲛ̅ⲛ̅ⲁⲣⲅⲟⲥ ⲛⲁϩⲕⲟ. <span style="color:#b00e23">(ⲓ̅ⲅ̅)</span> ⲡⲉⲧⲛⲁϩⲁⲣⲉϩ
  ⲉⲧⲉⲛⲧⲟⲗⲏ ⲉϥⲛⲁϩⲁⲣⲉϩ ⲉⲧⲉϥⲯⲩⲭⲏ ⲡⲉⲧⲕⲁⲧⲁⲫⲣⲟⲛⲓ ⲇⲉ ⲛ̅ⲛⲉϥϩⲓⲟⲟⲩⲉ ϥⲛⲁⲙⲟⲩ. <span style=
  "color:#b00e23">(ⲓ̅ⲇ̅)</span> ⲉⲣⲉ ⲡⲉⲧⲛⲁ ⲛ̅ⲟⲩϩⲏⲕⲉ ϯϩⲁⲧ ⲉⲙⲏⲥⲉ ⲙ̅ⲡⲛⲟⲩⲧⲉ ϥⲛⲁⲧⲱⲱⲃⲉ
  ⲇⲉ ⲛⲁϥ ⲕⲁⲧⲁ ⲡⲉϥϯ ⲉⲣⲉ ⲡⲟⲩⲁ ⲅⲁⲣ ⲡⲟⲩⲁ ⲛⲁϫⲓ ⲕⲁⲧⲁ ⲛⲉϥϩⲃⲏⲩⲉ. <span style=
  "color:#b00e23">(ⲓ̅ⲉ̅)</span> ϯⲥⲃⲱ ⲙ̅ⲡⲉⲕϣⲏⲣⲉ ⲉϥⲛⲁⲁⲓ̈ⲁⲓ̈ ⲅⲁⲣ ⲛ̅ⲧⲉⲓ̈ϩⲉ
  ⲙ̅ⲡⲣ̅ϫⲓⲥⲉ ⲇⲉ ⲙ̅ⲙⲟⲕ ϩⲙ̅ ⲡⲉⲕϩⲏⲧ ⲉⲩⲥⲱϣ <span style="color:#b00e23">(ⲓ̅ⲋ̅)</span>
  ⲡⲣⲉϥⲙⲉⲉⲩⲉ ⲉⲡⲉⲑⲟⲟⲩ ϥⲛⲁϯⲟⲥⲉ ⲉⲙⲁⲧⲉ. ⲉϥϣⲁⲛϫⲱϩⲙ̅ ⲇⲉ ⲉϥⲛⲁⲟⲩⲉϩⲙ̅ ⲧⲉϥⲯⲩⲭⲏ.
  <span style="color:#b00e23">(ⲓ̅ⲍ̅)</span> ⲥⲱⲧⲙ̅ ⲡⲁϣⲏⲣⲉ ⲉⲧⲉⲥⲃⲱ ⲙ̅ⲡⲉⲕⲉⲓⲱⲧ ϫⲉ
  ⲉⲕⲉⲣⲥⲟⲫⲟⲥ ϩⲛ̅ ⲧⲉⲕϩⲁⲏ. <span style="color:#b00e23">(ⲓ̅ⲏ̅)</span> ⲟⲩⲛ̅ ϩⲁϩ ⲅⲁⲣ
  ⲙ̅ⲙⲉⲉⲩⲉ ϩⲙ̅ ⲡϩⲏⲧ ⲙ̅ⲡⲣⲱⲙⲉ ⲡϣⲟϫⲛⲉ ⲇⲉ ⲙ̅ⲡⲛⲟⲩⲧⲉ ⲡⲉⲧⲟⲣϫ̅. <span style=
  "color:#b00e23">(ⲓ̅ⲑ̅)</span> ⲟⲩⲕⲁⲣⲡⲟⲥ ⲛ̅ⲁⲧⲏⲡⲉ ⲧⲉ ⲧⲙⲛ̅ⲧⲛⲁ ⲛⲁⲛⲟⲩ ⲟⲩϩⲏⲕⲉ
  ⲛ̅ⲇⲓⲕⲁⲓⲟⲥ ⲉⲩⲣⲙ̅ⲙⲁⲟ ⲛ̅ⲣⲉϥϫⲓϭⲟⲗ. <span style="color:#b00e23">(ⲕ̅)</span> ⲉⲣⲉ
  ⲑⲟⲧⲉ ⲙ̅ⲡϫⲟⲉⲓⲥ ⲣ̅ϩⲱⲃ ⲉⲡⲱⲛϩ̅ ⲁⲩⲱ ⲧⲙⲛ̅ⲧⲙⲁⲓⲛⲟⲩⲧⲉ ⲉⲩⲱⲛϩ̅ ⲙ̅ⲡⲣⲱⲙⲉ ⲉⲣⲉ ⲡⲉⲧⲛ̅ϥⲣ̅ϩⲟⲧⲉ
  ⲇⲉ ⲁⲛ ⲛⲁϣⲱⲡⲉ ϩⲛ̅ ϩⲉⲛⲙⲁ ⲉⲙⲡϣⲁ ⲉⲛⲉϩ ϭⲓⲛⲉ ⲁⲛ ⲙ̅ⲡⲉⲩϣⲓⲛⲉ. <span style=
  "color:#b00e23">(ⲕ̅ⲁ̅)</span> ⲡⲉⲧⲕⲱⲗϫ̅ ⲛ̅ⲛⲉϥϭⲓϫ ϩⲁⲕⲟⲩⲟⲩⲛϥ̅ ϩⲛ̅ ⲟⲩϫⲓⲛ̅ϭⲟⲛⲥ̅
  ⲛ̅ⲛⲉϥⲛ̅ⲧⲟⲩ ⲟⲛ ⲉⲣⲱϥ. <span style="color:#b00e23">(ⲕ̅ⲃ̅)</span> ϩⲣⲁⲓ ϩⲛ̅
  ϩⲉⲛϩⲓⲥⲉ ϣⲁⲣⲉ ⲡⲁⲑⲏⲧ ⲛⲟⲩϣⲧ ⲙ̅ⲙⲟϥ ⲛ̅ϩⲟⲩⲟ ⲉⲕϣⲁⲛϫⲡⲓⲟ ⲇⲉ ⲛ̅ⲟⲩⲣⲱⲙⲉ ⲛ̅ⲥⲁⲃⲉ ϥⲛⲁⲛⲟⲓ
  ⲛ̅ⲟⲩⲁⲓⲥⲑⲏⲥⲓⲥ. <span style="color:#b00e23">(ⲕ̅ⲅ̅)</span> ⲡϣⲏⲣⲉ ⲉⲧⲥⲱϣ ⲙ̅ⲡⲉϥⲉⲓⲱⲧ
  ⲁⲩⲱ ⲉⲧⲕⲱ ⲛ̅ⲥⲱϥ ⲛ̅ⲧⲉϥⲙⲁⲁⲩ ϥⲛⲁϣⲱⲡⲉ ϩⲁ ⲛ̅ⲛⲟϭⲛⲉϭ ⲁⲩⲱ ⲛϥ̅ϫⲓϣⲓⲡⲉ. <span style=
  "color:#b00e23">(ⲕ̅ⲇ̅)</span> ⲟⲩϣⲏⲣⲉ ⲉϥⲕⲱ ⲛ̅ⲥⲱϥ ⲛ̅ⲧⲉⲥⲃⲱ ϥⲛⲁϩⲁⲣⲉϩ ⲉϩⲉⲛⲡⲉⲑⲟⲟⲩ
  ϥⲛⲁⲙⲉⲗⲉⲧⲁ ⲇⲉ ⲛ̅ϩⲉⲛϣⲁϫⲉ ⲉⲩⲃⲟⲟⲛⲉ. <span style="color:#b00e23">(ⲕ̅ⲉ̅)</span>
  ⲡⲉⲧϣⲡⲧⲱⲣⲉ ⲛ̅ⲟⲩϩⲙ̅ϩⲁⲗ ⲛ̅ⲁⲑⲏⲧ ⲉϥⲥⲱϣ ⲙ̅ⲡⲛⲟⲙⲟⲥ ⲧⲧⲁⲡⲣⲟ ⲇⲉ ⲙ̅ⲡⲁⲥⲉⲃⲏⲥ ⲛⲁⲱⲙⲕ̅
  ⲛ̅ϩⲉⲛⲥⲱϣ. <span style="color:#b00e23">(ⲕ̅ⲋ̅)</span> ⲥⲉⲛⲁⲥⲟⲃⲧⲉ ⲛ̅ϩⲉⲛⲙⲁⲥⲧⲓⲅⲝ̅
  ⲛ̅ϩⲉⲛⲁⲧⲁⲙⲁϩⲧⲉ ⲁⲩⲱ ϩⲉⲛⲙⲟⲕϩⲥ ϩⲛ̅ ⲛⲏⲓ̈ ⲛ̅ⲛ̅ⲁⲑⲏⲧ
  <h3 id="proverbs20">20</h3><span style="color:#b00e23">(ⲁ̅)</span> ⲟⲩⲁⲧⲁⲙⲁϩⲧⲉ
  ⲡⲉ ⲡⲏⲣⲡ̅ ⲁⲩⲱ ⲟⲩⲥⲱϣ ⲡⲉ ⲡϯϩⲉ ⲟⲩⲟⲛ ⲇⲉ ⲛⲓⲙ ⲉⲧⲧⲱⲗⲙ̅ ϩⲛ̅ ⲛⲁⲓ̈ ⲛϥ̅ⲛⲁϣⲱⲡⲉ ⲁⲛ ⲛ̅ⲥⲁⲃⲉ.
  <span style="color:#b00e23">(ⲃ̅)</span> ⲡⲛⲟⲩϭⲥ̅ ⲛ̅ⲟⲩⲣ̅ⲣⲟ ϣⲟⲃⲉ ⲁⲛ ⲉⲡϭⲱⲛⲧ̅
  ⲛ̅ⲟⲩⲙⲟⲩⲓ ⲡⲉⲧⲧⲱⲃⲥ̅ ⲇⲉ ⲙ̅ⲙⲟϥ ⲁⲩⲱ ⲉⲧⲧⲏϩ ⲛⲙ̅ⲙⲁϥ ⲉϥⲣ̅ⲛⲟⲃⲉ ⲉⲧⲉϥⲯⲩⲭⲏ ⲙ̅ⲙⲓⲛ ⲙ̅ⲙⲟϥ.
  <span style="color:#b00e23">(ⲅ̅)</span> ⲡⲉⲟⲟⲩ ⲙ̅ⲡⲣⲱⲙⲉ ⲡⲉ ⲥⲁϩⲱϥ ⲉⲃⲟⲗ
  ⲛ̅ϩⲉⲛⲥⲁϩⲟⲩ ⲁⲑⲏⲧ ⲇⲉ ⲛⲓⲙ ϣⲁⲩⲙⲟⲩϫϭ̅ ϩⲛ̅ ⲛⲁⲓ̈. <span style=
  "color:#b00e23">(ⲇ̅)</span> ⲙⲉⲣⲉ ⲡⲣⲉϥϫⲛⲁⲁⲩ ϣⲓⲡⲉ ⲉⲩⲛⲟϭⲛⲉϭ ⲙ̅ⲙⲟϥ ⲧⲁⲓ̈ ⲟⲛ ⲧⲉ ⲑⲉ
  ⲙ̅ⲡⲉⲧϫⲓⲥⲟⲩⲟ ⲉⲙⲏⲥⲉ ϩⲙ̅ ⲡⲱϩⲥ̅. <span style="color:#b00e23">(ⲉ̅)</span> ⲟⲩⲙⲟⲟⲩ
  ⲉϥϣⲏⲕ ⲡⲉ ⲡϣⲟϫⲛⲉ ϩⲙ̅ ⲡϩⲏⲧ ⲙ̅ⲡⲣⲱⲙⲉ ⲡⲣⲱⲙⲉ ⲇⲉ ⲛ̅ⲥⲟⲫⲟⲥ ⲛⲁⲛⲧϥ̅ ⲉϩⲣⲁⲓ̈. <span style=
  "color:#b00e23">(ⲋ̅)</span> ⲟⲩⲛⲟϭ ⲡⲉ ⲟⲩⲣⲱⲙⲉ ⲁⲩⲱ ⲡⲣⲱⲙⲉ ⲛ̅ⲛⲁⲏⲧ ⲧⲁⲓ̈ⲏⲩ ⲟⲩϩⲱⲃ ⲇⲉ
  ⲡⲉ ⲉϩⲉ ⲉⲩⲣⲱⲙⲉ ⲙ̅ⲡⲓⲥⲧⲟⲥ. <span style="color:#b00e23">(ⲍ̅)</span> ⲡⲉⲧⲙⲟⲟϣⲉ
  ⲉϥⲟⲩⲁⲁⲃ ϩⲛ̅ ⲟⲩⲇⲓⲕⲁⲓⲟⲥⲩⲛⲏ ϥⲛⲁⲕⲱ ⲛ̅ⲛⲉϥϣⲏⲣⲉ ⲙ̅ⲙⲁⲕⲁⲣⲓⲟⲥ. <span style=
  "color:#b00e23">(ⲏ̅)</span> ⲉⲣϣⲁⲛ ⲟⲩⲣ̅ⲣⲟ ⲛ̅ⲇⲓⲕⲁⲓⲟⲥ ϩⲙⲟⲟⲥ ϩⲓ ⲟⲩⲑⲣⲟⲛⲟⲥ ⲙⲉⲣⲉ
  ⲗⲁⲁⲩ ⲙ̅ⲡⲉⲑⲟⲟⲩ ϯ ⲟⲩⲃⲏϥ. <span style="color:#b00e23">(ⲑ̅)</span> ⲛⲓⲙ
  ⲡⲉⲧⲛⲁϣⲟⲩϣⲟⲩ ⲙ̅ⲙⲟϥ ⲉⲣⲉ ⲡⲉϥϩⲏⲧ ⲟⲩⲁⲁⲃ ⲏ ⲛⲓⲙ ⲡⲉⲧⲛⲁⲡⲁⲣⲣⲏⲥⲓⲁⲍⲉ ⲙ̅ⲙⲟϥ ⲉϥϫⲱ ⲙ̅ⲙⲟⲥ ϫⲉ
  ϯⲟⲩⲁⲁⲃ ⲉⲛⲟⲃⲉ <span style="color:#b00e23">(ⲓ̅)</span> ⲡⲟⲩⲟⲉⲓⲛ ⲛⲁⲱϫⲛ̅ ⲙ̅ⲡⲉⲧϫⲉ
  ⲡⲉⲑⲟⲟⲩ ⲛ̅ⲥⲁ ⲡⲉϥⲉⲓⲱⲧ ⲙⲛ̅ ⲧⲉϥⲙⲁⲁⲩ ⲛ̅ⲕⲉⲕⲉ ⲇⲉ ⲛ̅ⲛⲉϥⲃⲁⲗ ⲛⲁⲛⲁⲩ ⲉⲩⲕⲁⲕⲉ. <span style=
  "color:#b00e23">(ⲓ̅ⲁ̅)</span> ⲟⲩⲙⲉⲣⲓⲥ ⲉⲥϭⲉⲡⲏ ⲉϫⲡⲟⲥ ⲛ̅ϣⲟⲣⲡ̅ ⲛ̅ⲥⲛⲁⲥⲟⲟⲩⲧⲛ̅ ⲁⲛ
  ϩⲛ̅ ⲧⲉⲥϩⲁⲏ <span style="color:#b00e23">(ⲓ̅ⲃ̅)</span> ⲙ̅ⲡⲣ̅ϫⲟⲟⲥ ϫⲉ ϯⲛⲁⲧⲱⲱⲃⲉ
  ⲙ̅ⲡϫⲁϫⲉ ⲁⲗⲗⲁ ϩⲩⲡⲟⲙⲓⲛⲉ ⲉⲡⲛⲟⲩⲧⲉ ϫⲉ ⲉϥⲉⲃⲟⲏⲑⲓ ⲉⲣⲟⲕ. <span style=
  "color:#b00e23">(ⲓ̅ⲅ̅)</span> ⲟⲩⲛⲟϭ ⲛ̅ϣⲓ ⲙⲛ̅ ⲟⲩⲕⲟⲩⲓ̈ ⲁⲩⲱ ⲟⲉⲓⲡⲉ ⲥⲛ̅ⲧⲉ
  ϩⲉⲛⲁⲕⲁⲑⲁⲣⲟⲛ ⲛⲉ ⲙ̅ⲡⲉⲙⲧⲟ ⲉⲃⲟⲗ ⲙ̅ⲡⲛⲟⲩⲧⲉ ϩⲓⲟⲩⲥⲟⲡ <span style=
  "color:#b00e23">(ⲓ̅ⲇ̅)</span> ⲁⲩⲱ ⲡⲉⲧⲉⲓⲣⲉ ⲛ̅ⲛⲁⲓ̈ ⲥⲉⲛⲁⲥⲟⲛϩϥ̅ ϩⲛ̅ ⲡⲉϥⲙⲉⲉⲩⲉ
  ⲟⲩϩⲣ̅ϣⲓⲣⲉ ⲉϥⲙⲟⲟϣⲉ ⲙⲛ̅ ⲡⲉⲧⲟⲩⲁⲁⲃ ϣⲁⲣⲉ ⲧⲉϥϩⲓⲏ ⲥⲟⲟⲩⲧⲛ̅. <span style=
  "color:#b00e23">(ⲓ̅ⲉ̅)</span> ⲡⲙⲁⲁϫⲉ ⲡⲉⲧⲥⲱⲧⲙ̅ ⲁⲩⲱ ⲡⲃⲁⲗ ⲡⲉⲧⲛⲁⲩ ⲉⲃⲟⲗ ⲛⲉϩⲃⲏⲩⲉ ⲇⲉ
  ⲙ̅ⲡⲛⲟⲩⲧⲉ ⲛⲉ ⲙ̅ⲡⲉⲥⲛⲁⲩ. <span style="color:#b00e23">(ⲓ̅ⲋ̅)</span> ⲙ̅ⲡⲣ̅ⲙⲉⲣⲉ
  ⲡⲉⲑⲟⲟⲩ ⲙⲏⲡⲟⲧⲉ ⲛⲅ̅ⲧⲁⲕⲟ ⲟⲩⲱⲛ ⲇⲉ ⲛ̅ⲛⲉⲕⲃⲁⲗ ⲛⲅ̅ϭⲱϣⲧ̅ ⲉⲛⲉⲧⲥⲟⲩⲧⲱⲛ. <span style=
  "color:#b00e23">(ⲓ̅ⲍ̅)</span> ⲧⲃⲟⲧⲉ ⲙ̅ⲡϫⲟⲉⲓⲥ ⲡⲉ ϣⲓ ⲥⲛⲁⲩ ⲁⲩⲱ ⲛⲁⲛⲟⲩ ⲟⲩⲙⲁϣⲉ ⲁⲛ
  ⲛ̅ⲕⲣⲟϥ ⲙ̅ⲡⲉϥⲙ̅ⲧⲟ ⲉⲃⲟⲗ. <span style="color:#b00e23">(ⲓ̅ⲏ̅)</span> ⲉⲣⲉ ⲛⲉϩⲓⲟⲟⲩⲉ
  ⲙ̅ⲡⲣⲱⲙⲉ ⲥⲟⲩⲧⲱⲛ ϩⲓⲧⲙ̅ ⲡⲛⲟⲩⲧⲉ ⲉⲣⲉ ⲡⲣⲱⲙⲉ ⲇⲉ ⲛⲁⲛⲟⲓ ⲛ̅ⲛⲉϥϩⲓⲟⲟⲩⲉ ⲛ̅ⲁϣ ⲛ̅ϩⲉ.
  <span style="color:#b00e23">(ⲓ̅ⲑ̅)</span> ⲟⲩϭⲟⲣϭⲥ̅ ⲙ̅ⲡⲣⲱⲙⲉ ⲡⲉ ⲉⲣⲏⲧ ⲉⲃⲟⲗ ϩⲛ̅
  ⲛⲉϥⲛ̅ⲕⲁ ϩⲛ̅ ⲟⲩϭⲉⲡⲏ ⲙⲛ̅ⲛ̅ⲥⲁ ⲧⲣⲉϥⲉⲣⲏⲧ ⲅⲁⲣ ϣⲁⲥϣⲱⲡⲉ ⲛϥ̅ⲣ̅ϩⲧⲏϥ. <span style=
  "color:#b00e23">(ⲕ̅)</span> ⲡⲣⲉϥϩⲓ ⲛ̅ⲛ̅ⲁⲥⲉⲃⲏⲥ ⲡⲉ ⲟⲩⲣ̅ⲣⲟ ⲛ̅ⲥⲟⲫⲟⲥ ⲁⲩⲱ ϣⲁϥⲉⲓⲛⲉ
  ⲉϫⲱⲟⲩ ⲛ̅ⲟⲩⲕⲟⲧ ⲙ̅ⲡⲉⲑⲟⲟⲩ ⲙ̅ⲙⲛ̅ⲧⲛⲁ ⲙⲛ̅ ⲡⲓⲥⲧⲓⲥ ⲡⲉ ϩⲁⲣⲉϩ ⲛ̅ⲟⲩⲣ̅ⲣⲟ ⲁⲩⲱ ϩⲉⲛⲇⲓⲕⲁⲓⲟⲥ
  ⲛⲉⲧⲛⲁⲕⲱⲧⲉ ⲉⲡⲉϥⲑⲣⲟⲛⲟⲥ. <span style="color:#b00e23">(ⲕ̅ⲁ̅)</span> ⲡⲟⲩⲟⲉⲓⲛ
  ⲙ̅ⲡϫⲟⲉⲓⲥ ⲡⲉ ⲧⲉⲡⲛⲟⲏ ⲛ̅ⲛ̅ⲣⲱⲙⲉ ⲡⲉⲧⲙⲟⲩϣⲧ ⲛ̅ⲛ̅ⲧⲁⲙⲓⲟⲛ ⲛ̅ⲑⲏ <span style=
  "color:#b00e23">(ⲕ̅ⲃ̅)</span> ⲧⲙⲛ̅ⲧⲛⲁ ⲙⲛ̅ⲧⲙⲉ ⲡⲉ ϩⲁⲣⲉϩ ⲛ̅ⲟⲩⲣ̅ⲣⲟ ⲁⲩⲱ
  ⲧⲇⲓⲕⲁⲓⲟⲥⲩⲛⲏ ⲛⲁⲕⲟⲧⲥ̅ ⲉⲡⲉϥⲑⲣⲟⲛⲟⲥ. <span style="color:#b00e23">(ⲕ̅ⲅ̅)</span>
  ⲡⲕⲟⲥⲙⲟⲥ ⲛ̅ⲛ̅ϣⲏⲣⲉ ϣⲏⲙ ⲡⲉ ⲧⲥⲟⲫⲓⲁ ⲡⲉⲟⲟⲩ ⲇⲉ ⲛ̅ⲛ̅ϩⲗ̅ⲗⲟ ⲡⲉ ⲡⲥⲟⲟⲩⲛ. <span style=
  "color:#b00e23">(ⲕ̅ⲇ̅)</span> ϩⲉⲛⲉⲗⲉⲗⲕⲏⲙⲉ ⲙⲛ̅ ϩⲛ̅ⲟⲩⲱϣϥ̅ ⲛⲉⲧⲛⲁⲧⲱⲙⲛ̅ⲧ ⲉⲛⲉⲑⲟⲟⲩ
  ϩⲉⲛⲡⲗⲏⲅⲏ ⲇⲉ ⲛⲉ ⲛ̅ⲧⲁⲙⲓⲟⲛ ⲛ̅ϩⲏⲧⲟⲩ.
  <h3 id="proverbs21">21</h3><span style="color:#b00e23">(ⲁ̅)</span> ⲛ̅ⲑⲉ
  ⲙ̅ⲡⲟⲩⲟⲓ ⲛ̅ⲟⲩⲙⲟⲟⲩ ⲧⲁⲓ̈ ⲧⲉ ⲑⲉ ⲉⲧⲉⲣⲉ ⲡϩⲏⲧ ⲙ̅ⲡⲣ̅ⲣⲟ ϩⲛ̅ ⲧϭⲓϫ ⲙ̅ⲡⲛⲟⲩⲧⲉ ⲁⲩⲱ ⲡⲙⲁ
  ⲉⲧϥ̅ⲟⲩⲉϣ ⲧⲣⲉϥϭⲱϣⲧ̅ ⲉⲣⲟϥ ϣⲁϥⲣⲁⲕⲧϥ̅ ⲉⲣⲟϥ <span style=
  "color:#b00e23">(ⲃ̅)</span> ⲉⲣⲉ ⲣⲱⲙⲉ ⲛⲓⲙ ⲧⲁⲓ̈ⲏⲩ ⲛⲁϥ ⲟⲩⲁⲁϥ ⲡⲛⲟⲩⲧⲉ ⲇⲉ
  ⲡⲉⲧⲥⲟⲟⲩⲧⲛ̅ ⲛ̅ⲛ̅ϩⲏⲧ. <span style="color:#b00e23">(ⲅ̅)</span> ⲉⲣⲧⲙⲉ ⲁⲩⲱ ⲉϫⲉⲧⲙⲉ
  ⲥⲉⲥⲟⲧⲡ̅ ⲛ̅ⲛⲁϩⲣⲙ̅ ⲡⲛⲟⲩⲧⲉ ⲛ̅ϭⲓ ⲙ̅ⲙⲛ̅ⲧⲙⲉ ⲉϩⲟⲩⲉ ⲟⲩⲥⲛⲟϥ ⲛ̅ⲑⲩⲥⲓⲁ. <span style=
  "color:#b00e23">(ⲇ̅)</span> ⲟⲩⲣⲱⲙⲉ ⲛ̅ϫⲁⲥⲓ ϩⲏⲧ ⲉϫⲛ̅ ⲟⲩⲥⲱϣ ⲟⲩⲛⲁϣⲧ̅ ϩⲏⲧ ⲡⲉ
  ⲛ̅ⲟⲩⲟⲓⲛ ⲇⲉ ⲛ̅ⲛ̅ⲁⲥⲉⲃⲏⲥ ⲛⲉ ⲛ̅ⲛⲟⲃⲉ <span style="color:#b00e23">(ⲉ̅)</span>
  <span style="color:#b00e23">(ⲋ̅)</span> ⲛⲉⲧϯϭⲟⲙ ⲛ̅ϩⲉⲛⲥⲟⲟⲩϩⲥ̅ ϩⲛ̅ ⲟⲩⲗⲁⲥ ⲛ̅ϭⲟⲗ
  ⲉϥⲡⲏⲧ ⲛ̅ⲥⲁϩⲉⲛⲡⲉⲧϣⲟⲩⲉⲓⲧ ⲁⲩⲱ ϥⲛⲏⲩ ⲉϫⲛ̅ ⲙ̅ⲡⲁϣ ⲙ̅ⲡⲙⲟⲩ. <span style=
  "color:#b00e23">(ⲍ̅)</span> ⲡⲧⲁⲕⲟ ⲛⲁϭⲟⲓⲗⲉ ⲉⲛ̅ⲁⲥⲉⲃⲏⲥ ⲛ̅ⲥⲉⲟⲩⲱϣ ⲅⲁⲣ ⲁⲛ ⲉⲣⲧⲙⲉ.
  <span style="color:#b00e23">(ⲏ̅)</span> ⲡϫⲟⲉⲓⲥ ⲛⲁϫⲟⲟⲩ ⲛ̅ⲛ̅ϩⲓⲟⲟⲩⲉ ⲉⲩϭⲟⲟⲙⲉ
  ⲛ̅ⲛⲉⲧϭⲟⲟⲙⲉ ⲛⲉϥϩⲃⲏⲩⲉ ⲇⲉ ⲧⲃ̅ⲃⲏⲩ ⲁⲩⲱ ⲥⲉⲥⲟⲩⲧⲱⲛ. <span style=
  "color:#b00e23">(ⲑ̅)</span> ⲛⲁⲛⲟⲩ ⲟⲩⲱϩ ϩⲛ̅ ⲟⲩⲕⲗ̅ϫⲉ ⲛ̅ⲟⲩϫⲉⲛⲉⲡⲱⲣ ϩⲛ̅
  ⲟⲩⲇⲓⲕⲁⲓⲟⲥⲩⲛⲏ ⲉϩⲟⲩⲉ ⲟⲩⲱϩ ϩⲉⲛϩⲉⲛⲙⲁ ⲉⲩϫⲏϩ ⲙⲛ̅ ⲟⲩⲏⲓ ⲛ̅ⲃⲣ̅ⲣⲉ ϩⲛ̅ ⲟⲩϣⲟⲡⲧ̅.
  <span style="color:#b00e23">(ⲓ̅)</span> ⲙⲛ̅ ⲗⲁⲁⲩ ⲛⲁⲛⲁ ⲛ̅ⲧⲉⲯⲩⲭⲏ ⲙ̅ⲡⲁⲥⲉⲃⲏⲥ
  ⲛ̅ⲛⲉⲧⲛⲁⲛⲁⲩ ⲉⲣⲟⲥ. <span style="color:#b00e23">(ⲓ̅ⲁ̅)</span> ⲉⲣⲉ ⲡⲁⲧⲁⲙⲁϩⲧⲉ ϯⲟⲥⲉ
  ⲡⲃⲁⲗϩⲏⲧ ⲛⲁⲥⲃⲟ ⲛ̅ϩⲟⲩⲟ ⲡⲥⲟⲫⲟⲥ ⲇⲉ ⲉⲧⲉⲓⲙⲉ ⲛⲁϣⲱⲡ ⲉⲣⲟϥ ⲙ̅ⲡⲥⲟⲟⲩⲛ. <span style=
  "color:#b00e23">(ⲓ̅ⲃ̅)</span> ⲡⲛⲟⲩⲧⲉ ⲛⲁⲧⲁⲕⲟ ⲛ̅ⲛ̅ϩⲏⲧ ⲛ̅ⲛ̅ⲁⲥⲉⲃⲏⲥ ⲁⲩⲱ ϣⲁϥⲥⲱϣϥ̅
  ⲛ̅ⲛ̅ⲁⲥⲉⲃⲏⲥ ϩⲛ̅ ϩⲉⲛⲡⲉⲑⲟⲟⲩ <span style="color:#b00e23">(ⲓ̅ⲅ̅)</span> ⲡⲉⲧϣⲧⲁⲙ
  ⲛ̅ⲛⲉϥⲙⲁⲁϫⲉ ⲉⲧⲙ̅ⲥⲱⲧⲙ̅ ⲉⲩϩⲏⲕⲉ ⲡⲁⲓ ⲛⲁⲱϣ ⲉϩⲣⲁⲓ̈ ⲉⲡⲛⲟⲩⲧⲉ ⲛϥ̅ⲧⲙ̅ⲥⲱⲧⲙ̅ ⲉⲣⲟϥ.
  <span style="color:#b00e23">(ⲓ̅ⲇ̅)</span> ϣⲁⲣⲉ ⲟⲩϯ ϩⲛ̅ ⲟⲩϩⲱⲡ ⲕⲧⲟ ⲉⲃⲟⲗ
  ⲛ̅ⲛ̅ⲟⲣⲅⲏ ⲡⲉⲧϯⲥⲟ ⲇⲉ ⲉϯⲇⲱⲣⲟⲛ ⲛⲁⲧⲟⲩⲛⲟⲥ ⲟⲩϭⲱⲛⲧ̅ ⲉϥⲛⲁϣⲧ̅. <span style=
  "color:#b00e23">(ⲓ̅ⲉ̅)</span> ⲡⲟⲩⲛⲟϥ ⲛ̅ⲛ̅ⲇⲓⲕⲁⲓⲟⲥ ⲡⲉ ⲣ̅ⲡϩⲁϩ ⲡⲉⲧⲧⲃ̅ⲃⲓⲏⲩ ⲇⲉ
  ϫⲁϩⲙ̅ ⲛ̅ⲧⲛ̅ ⲛ̅ⲛ̅ⲣⲉϥⲣ̅ⲡⲉⲑⲟⲟⲩ ⲡⲣⲱⲙⲉ ⲙ̅ⲡⲁⲣⲁⲛⲟⲙⲟⲥ ⲛⲁϩⲉ ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ.
  <span style="color:#b00e23">(ⲓ̅ⲋ̅)</span> ⲡⲣⲱⲙⲉ ⲇⲉ ⲉⲧⲥⲟⲣⲙ̅ ϩⲛ̅ ⲛⲉϩⲓⲟⲟⲩⲉ
  ⲛ̅ⲧⲇⲓⲕⲁⲓⲟⲥⲩⲛⲏ ϥⲛⲁϣⲱⲡⲉ ϩⲛ̅ ⲧⲥⲟⲟⲩϩⲥ̅ ⲛ̅ⲛ̅ϫⲱⲱⲣⲉ. <span style=
  "color:#b00e23">(ⲓ̅ⲍ̅)</span> ⲡⲣⲱⲙⲉ ⲉⲧϣⲁⲁⲧ ⲙⲉ ⲛ̅ⲟⲩⲛⲟϥ ⲡⲉⲧⲙⲉ ⲇⲉ ⲛ̅ⲟⲩⲇⲱⲣⲟⲛ ⲙⲛ̅
  ⲟⲩⲙⲛ̅ⲧⲣⲙ̅ⲙⲁⲟ ⲉⲛⲟϫⲥ̅ ⲉⲧⲱⲱⲙⲉ ⲟⲩⲁⲥⲉⲃⲏⲥ ⲡⲉ. <span style=
  "color:#b00e23">(ⲓ̅ⲏ̅)</span> ⲙ̅ⲡⲁⲣⲁⲛⲟⲙⲟⲥ ⲥⲟϣϥ̅ ⲛ̅ⲧⲙ̅ ⲡⲇⲓⲕⲁⲓⲟⲥ. <span style=
  "color:#b00e23">(ⲓ̅ⲑ̅)</span> ⲛⲁⲛⲟⲩ ⲟⲩⲱϩ ϩⲓ ⲡϫⲁⲓⲉ ⲉϩⲟⲩⲉ ⲟⲩⲱϩ ⲙⲛ̅ ⲟⲩⲥϩⲓⲙⲉ
  ⲛ̅ⲣⲉϥⲙⲓϣⲉ ⲁⲩⲱ ⲛ̅ⲣⲉϥϭⲱⲛⲧ̅. <span style="color:#b00e23">(ⲕ̅)</span> ⲟⲩⲛ̅ ⲟⲩⲁϩⲟ
  ⲉϥⲥⲟⲧⲡ̅ ⲛⲁϣⲱⲡⲉ ϩⲓⲣⲛ̅ ⲧⲧⲁⲡⲣⲟ ⲛ̅ⲛ̅ⲥⲟⲫⲟⲥ ⲛ̅ⲣⲱⲙⲉ ⲇⲉ ⲛ̅ⲁⲑⲏⲧ ⲛⲁⲟⲙⲕϥ̅. <span style=
  "color:#b00e23">(ⲕ̅ⲁ̅)</span> ⲧⲉϩⲓⲏ ⲛ̅ⲧⲇⲓⲕⲁⲓⲟⲥⲩⲛⲏ ⲙⲛ̅ ⲧⲙⲛ̅ⲧⲛⲁ ⲛⲁⲧⲁϩⲉ ⲡⲱⲛϩ̅
  ⲙⲛ̅ ⲡⲉⲟⲟⲩ ϩⲛ̅ ⲟⲩⲉⲓⲣⲏⲛⲏ. <span style="color:#b00e23">(ⲕ̅ⲃ̅)</span> ⲁ ⲡⲥⲟⲫⲟⲥ
  ⲁⲗⲉ ⲉϫⲛ̅ ⲙ̅ⲡⲟⲗⲓⲥ ⲉⲧϫⲟⲥⲉ ⲁⲩⲱ ⲁϥϣⲟⲣϣⲣ̅ ⲙ̅ⲡϫⲓⲥⲉ ⲉⲧⲉⲣⲉ ⲛ̅ⲁⲥⲉⲃⲏⲥ ⲕⲱ ⲛ̅ϩⲧⲏⲩ ⲉⲣⲟϥ.
  <span style="color:#b00e23">(ⲕ̅ⲅ̅)</span> ⲡⲉⲧϩⲁⲣⲉϩ ⲉⲣⲟϥ ⲙⲛ̅ ⲡⲉϥⲗⲁⲥ ⲉϥϩⲁⲣⲉϩ
  ⲉⲧⲉϥⲯⲩⲭⲏ <span style="color:#b00e23">(ⲕ̅ⲇ̅)</span> ⲡⲛⲁϣⲧ̅ ⲙ̅ⲙⲉ ⲙⲛ̅ ⲃⲁⲃⲉ ⲣⲱⲙⲉ
  ⲡⲗⲟⲓⲙⲟⲥ ⲉⲣⲛ̅ⲧϥ̅ ⲡⲣⲉϥⲙⲉⲥ ⲡⲉⲑⲟⲟⲩ ⲇⲉ ⲟⲩⲡⲁⲣⲁⲛⲟⲙⲟⲥ ⲡⲉ. <span style=
  "color:#b00e23">(ⲕ̅ⲉ̅)</span> ϣⲁⲣⲉ ⲛ̅ⲉⲡⲓⲑⲩⲙⲓⲁ ⲙⲉⲩⲧ̅ ⲡⲣⲉϥϫⲛⲁⲁⲩ ⲛ̅ⲛⲉϥⲥⲟⲩⲧⲛ̅
  ⲧⲟⲟⲧϥ̅ ⲅⲁⲣ ⲉⲃⲟⲗ ⲉⲣ̅ ⲗⲁⲁⲩ. <span style="color:#b00e23">(ⲕ̅ⲋ̅)</span> ⲡⲁⲥⲉⲃⲏⲥ
  ⲉⲡⲉⲑⲩⲙⲓ ⲉϩⲉⲛⲉⲡⲓⲑⲩⲙⲓⲁ ⲉⲩϩⲟⲟⲩ ⲙ̅ⲡⲉϩⲟⲟⲩ ⲧⲏⲣϥ̅. ⲡⲇⲓⲕⲁⲓⲟⲥ ⲇⲉ ⲛⲁ ⲁⲩⲱ ϥϣⲛ̅ϩⲧⲏϥ ⲁϫⲛ̅
  ⲱϫⲛ̅ <span style="color:#b00e23">(ⲕ̅ⲍ̅)</span> ⲧⲃⲟⲧⲉ ⲙ̅ⲡϫⲟⲉⲓⲥ ⲧⲉ ⲧⲉⲑⲩⲥⲓⲁ
  ⲛ̅ⲛ̅ⲁⲥⲉⲃⲏⲥ ⲕⲁⲓ ⲅⲁⲣ ⲉⲩⲧⲁⲗⲟ ⲙ̅ⲙⲟⲟⲩ ⲉϩⲣⲁⲓ̈ ϩⲛ̅ ⲟⲩⲙⲛ̅ⲧⲁⲧϩⲁⲡ. <span style=
  "color:#b00e23">(ⲕ̅ⲏ̅)</span> ⲡⲙⲛ̅ⲧⲣⲉ ⲛ̅ϭⲟⲗ ⲛⲁⲧⲁⲕⲟ ⲡⲣⲱⲙⲉ ⲇⲉ ⲛ̅ⲥⲧⲙⲏⲧ ⲡⲁϣⲁϫⲉ
  ⲉϥϯ ⲛ̅ϩⲧⲏϥ. <span style="color:#b00e23">(ⲕ̅ⲑ̅)</span> ⲡⲣⲱⲙⲉ ⲛ̅ⲁⲥⲉⲃⲏⲥ ϣⲁϥⲧⲁϩⲉ
  ⲡⲉϥϩⲟ ⲉⲣⲁⲧϥ̅ ϩⲛ̅ ⲟⲩⲙⲛ̅ⲧⲁⲧϣⲓⲡⲉ ⲡⲉⲧⲥⲟⲩⲧⲱⲛ ⲇⲉ ⲉⲉⲓⲙⲉ ⲉⲛⲉϥϩⲓⲟⲟⲩⲉ. <span style=
  "color:#b00e23">(ⲗ̅)</span> ⲡⲉⲧⲉ ⲙⲛ̅ⲧϥ̅ⲧⲥⲟⲫⲓⲁ ⲟⲩⲇⲉ ⲙⲛ̅ⲧϥ̅ⲙⲛ̅ⲧϫⲱⲱⲣⲉ ⲟⲩⲇⲉ
  ⲙⲛ̅ⲧϥ̅ϣⲟϫⲛⲉ ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ. <span style="color:#b00e23">(ⲗ̅ⲁ̅)</span>
  ⲉϣⲁϥⲥⲃ̅ⲧⲉ ⲟⲩϩⲧⲟ ⲉⲩϩⲟⲟⲩ ⲙ̅ⲡⲟⲗⲉⲙⲟⲥ ⲉⲣⲉ ⲧⲃⲟⲏⲑⲓⲁ ⲇⲉ ⲛ̅ⲧⲙ̅ ⲡⲛⲟⲩⲧⲉ.
  <h3 id="proverbs22">22</h3><span style="color:#b00e23">(ⲁ̅)</span> ⲛⲁⲛⲟⲩ
  ⲟⲩⲣⲁⲛ ⲉⲛⲁⲛⲟⲩϥ ⲉϩⲟⲩⲉ ⲟⲩⲙⲛ̅ⲧⲣⲙ̅ⲙⲁⲟ ⲉⲛⲁϣⲱⲥ ⲁⲩⲱ ϩⲉⲛⲭⲁⲣⲓⲥ ⲉⲛⲁⲛⲟⲩⲟⲩ ⲉϩⲟⲩⲉ ⲟⲩϩⲁⲧ
  ⲡⲛⲟⲩⲃ ⲙⲛ̅ ⲡϩⲁⲧ ϩⲉⲛⲁⲡⲁⲧⲏ ⲛⲉ ⲛ̅ϩⲏⲇⲟⲛⲏ ⲛⲁⲛⲟⲩ ⲟⲩⲭⲁⲣⲓⲥ ⲉⲥⲥⲟⲧⲡ̅ ⲉϩⲟⲩⲟ ⲉⲣⲟⲟⲩ
  ⲙ̅ⲡⲉⲥⲛⲁⲩ. <span style="color:#b00e23">(ⲃ̅)</span> ⲁ ⲡⲣⲙ̅ⲙⲁⲟ ⲙⲛ̅ ⲡϩⲏⲕⲉ ⲧⲱⲙⲛ̅ⲧ
  ⲉⲛⲉⲩⲉⲣⲏⲩ ⲡⲛⲟⲩⲧⲉ ⲇⲉ ⲁϥⲧⲁⲙⲓⲟⲟⲩ ⲙ̅ⲡⲉⲥⲛⲁⲩ. <span style=
  "color:#b00e23">(ⲅ̅)</span> ⲉⲣϣⲁⲛ ⲡⲥⲁⲃⲉ ⲛⲁⲩ ⲉⲡⲉⲑⲟⲟⲩ ⲉⲩϩⲓⲟⲟⲩⲉ ⲉⲣⲟϥ ⲛ̅ⲧⲟϥ ⲇⲉ
  ϣⲁϥϫⲓⲥⲃⲱ ⲛ̅ϩⲟⲩⲟ ϣⲁⲣⲉ ⲡⲁⲑⲏⲧ ⲇⲉ ⲉⲓ ⲉⲃⲟⲗ ϩⲓⲧⲟⲟⲧϥ̅ ⲛϥ̅ϯⲟⲥⲉ. <span style=
  "color:#b00e23">(ⲇ̅)</span> ⲧⲅⲉⲛⲉⲁ ⲛ̅ⲧⲥⲟⲫⲓⲁ ⲧⲉ ⲑⲟⲧⲉ ⲙ̅ⲡϫⲟⲉⲓⲥ ϣⲁⲥϫⲡⲟ ⲇⲉ
  ⲛ̅ⲟⲩⲙⲛ̅ⲧⲣⲙ̅ⲙⲁⲟ ⲙⲛ̅ ⲟⲩⲉⲟⲟⲩ ⲛ̅ⲱⲛϩ̅. <span style="color:#b00e23">(ⲉ̅)</span>
  ϩⲉⲛⲁⲣⲟⲟⲩⲉ ⲙⲛ̅ ϩⲉⲛϭⲟⲣϭⲥ̅ ⲛⲉⲧϩⲓ ⲛⲉϩⲓⲟⲟⲩⲉ ⲉⲧϭⲟⲟⲙⲉ ⲡⲉⲧϩⲁⲣⲉϩ ⲉⲧⲉϥⲯⲩⲭⲏ ⲛⲁⲥⲁϩⲱϥ ⲉⲃⲟⲗ
  ⲙ̅ⲙⲟⲟⲩ. <span style="color:#b00e23">(ⲋ̅)</span> <span style=
  "color:#b00e23">(ⲍ̅)</span> ⲛ̅ϩⲏⲕⲉ ⲛⲁⲣ̅ϫⲟⲉⲓⲥ ⲉⲛ̅ⲣⲙ̅ⲙⲁⲟ ⲁⲩⲱ ⲛ̅ϩⲙ̅ϩⲁⲗ ⲛⲁϯ ⲉⲙⲏⲥⲉ
  ⲛ̅ⲛⲉⲩϫⲓⲥⲟⲟⲩⲉ ⲙ̅ⲙⲓⲛ ⲙ̅ⲙⲟⲟⲩ. <span style="color:#b00e23">(ⲏ̅)</span> ⲡⲉⲧϫⲟ
  ⲛ̅ⲛⲉⲧϩⲟⲟⲩ ⲉϥⲛⲁⲱϩⲥ̅ ⲛ̅ⲛⲉⲧⲃⲟⲟⲛⲉ ϥⲛⲁϫⲱⲕ ⲇⲉ ⲉⲃⲟⲗ ⲛ̅ⲛⲉϥϩⲃⲏⲩⲉ ϩⲛ̅ ⲟⲩⲡⲗⲏⲅⲏ ⲡⲛⲟⲩⲧⲉ
  ⲛⲁⲥⲙⲟⲩ ⲉⲡⲣⲱⲙⲉ ⲉⲧⲣⲟⲟⲩⲧ ⲁⲩⲱ ⲛ̅ⲣⲉϥϯ ϥⲛⲁϫⲱⲕ ⲇⲉ ⲉⲃⲟⲗ ⲛ̅ⲧⲙⲛ̅ⲧⲙⲁⲕⲁⲣⲓⲟⲥ ⲛ̅ⲛⲉϥϩⲃⲏⲩⲉ.
  <span style="color:#b00e23">(ⲑ̅)</span> ⲡⲉⲧⲛⲁ ⲛ̅ⲟⲩϩⲏⲕⲉ ⲛ̅ⲧⲟϥ ⲡⲉⲧⲟⲩⲛⲁⲥⲁⲛⲟⲩϣϥ̅
  ⲁϥϯ ⲅⲁⲣ ⲙ̅ⲡϩⲏⲕⲉ ⲉⲃⲟⲗ ϩⲛ̅ ⲛⲉϥⲟⲉⲓⲕ ⲡⲉⲧϯⲇⲱⲣⲟⲛ ⲛⲁϫⲡⲟ ⲛ̅ⲟⲩϫⲣⲟ ⲙⲛ̅ ⲟⲩⲧⲁⲓⲟ ⲧⲉϥⲯⲩⲭⲏ
  ⲙⲛ̅ ⲛⲁϣⲱⲱⲧ ⲛ̅ⲛⲉⲛⲧⲁϥⲧⲁⲁⲩ. <span style="color:#b00e23">(ⲓ̅)</span> ⲛⲟⲩϫⲉ ⲉⲃⲟⲗ
  ⲛ̅ⲟⲩⲁ ⲉϥϩⲟⲟⲩ ϩⲛ̅ ⲟⲩⲙⲏⲏϣⲉ ⲧⲁⲣⲉ ⲡϯⲧⲱⲛ ⲃⲱⲕ ⲉⲃⲟⲗ ⲛⲙ̅ⲙⲁϥ ⲉϥϣⲁⲛϩⲙⲟⲟⲥ ⲅⲁⲣ ϩⲙ̅ ⲡⲙⲏⲏϣⲉ
  ϣⲁϥⲥⲟϣⲟⲩ ⲧⲏⲣⲟⲩ. <span style="color:#b00e23">(ⲓ̅ⲁ̅)</span> ⲉⲣⲉ ⲡⲛⲟⲩⲧⲉ ⲙⲉ
  ⲛ̅ⲛ̅ϩⲏⲧ ⲉⲧⲟⲩⲁⲁⲃ ⲟⲩⲟⲛ ⲇⲉ ⲛⲓⲙ ⲉⲧⲟⲩⲁⲁⲃ ⲥⲟⲧⲡ̅ ⲛⲁϥ ⲉⲣⲉ ⲡⲥⲱϣ ⲙⲟⲟⲛⲉ ϩⲓ ⲛⲉϥⲥⲡⲟⲧⲟⲩ ⲉⲣⲉ
  ⲡⲣ̅ⲣⲟ ⲇⲉ ϩⲙ̅ ⲡⲉϥⲁⲙⲁϩⲧⲉ. <span style="color:#b00e23">(ⲓ̅ⲃ̅)</span> ⲛ̅ⲃⲁⲗ
  ⲙ̅ⲡⲛⲟⲩⲧⲉ ϩⲁⲣⲉϩ ⲉⲛ̅ⲣⲉϥⲁⲓⲥⲑⲁⲛⲉ ϣⲁⲣⲉ ⲡⲡⲁⲣⲁⲛⲟⲙⲟⲥ ⲇⲉ ⲥⲱϣϥ̅ ⲛ̅ϩⲉⲛϣⲁϫⲉ. <span style=
  "color:#b00e23">(ⲓ̅ⲅ̅)</span> ϣⲁⲣⲉ ⲡⲣⲉϥϫⲛⲁⲁⲩ ϭⲛ̅ ⲗⲟⲓϭⲉ ⲛϥ̅ϫⲓⲟⲩⲱ ϫⲉ ⲡⲙⲟⲩⲓ ϩⲛ̅
  ⲛⲉϩⲓⲟⲟⲩⲉ ⲁⲩⲱ ⲥⲉϩⲱⲧⲃ̅ ϩⲛ̅ ⲛⲉⲡⲗⲁⲧⲓⲁ. <span style="color:#b00e23">(ⲓ̅ⲇ̅)</span>
  ⲟⲩϩⲓⲉⲓⲧ ⲉϥϫⲏⲕ ⲧⲉ ⲧⲧⲁⲡⲣⲟ ⲙ̅ⲡⲁⲣⲁⲛⲟⲙⲟⲥ ⲡⲉⲛⲧⲁⲩⲙⲉⲥⲧⲱϥ ⲇⲉ ϩⲓⲧⲙ̅ ⲡⲛⲟⲩⲧⲉ ϥⲛⲁϩⲉ ⲉϩⲣⲁⲓ̈
  ⲉⲣⲟϥ ⲟⲩⲛ̅ ϩⲉⲛϩⲓⲟⲟⲩⲉ ⲉⲩϩⲟⲟⲩ ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲣⲱⲙⲉ ⲁⲩⲱ ⲛϥ̅ⲙⲉ ⲁⲛ ⲕⲧⲟϥ ⲉⲃⲟⲗ
  ⲙ̅ⲙⲟⲟⲩ ϣ̅ϣⲉ ⲇⲉ ⲉⲕⲧⲟⲕ ⲉⲃⲟⲗ ϩⲛ̅ ϩⲓⲏ ⲛⲓⲙ ⲉⲧϭⲟⲟⲩϭ ⲁⲩⲱ ⲉⲑⲟⲟⲩ. <span style=
  "color:#b00e23">(ⲓ̅ⲉ̅)</span> ⲁ ⲡϩⲏⲧ ⲙ̅ⲡⲣⲱⲙⲉ ϣⲏⲙ ϫⲓϥⲟϭⲥ̅ ϩⲛ̅ ⲧⲙⲛ̅ⲧⲁⲑⲏⲧ ⲡϭⲉⲣⲱⲃ
  ⲅⲁⲣ ⲙⲛ̅ⲧⲉⲥⲃⲱ ⲟⲩⲏⲩ ⲙ̅ⲙⲟϥ. <span style="color:#b00e23">(ⲓ̅ⲋ̅)</span> ⲡⲉⲧϩⲓⲗⲁ
  ⲉⲩϩⲏⲕⲉ ⲉϥⲧⲁϣⲟ ⲛ̅ⲛⲉϥⲡⲉⲑⲟⲟⲩ ϥⲛⲁϯ ⲇⲉ ⲙ̅ⲡⲣⲙ̅ⲙⲁⲟ ⲉϫⲙ̅ ⲡⲉⲧⲣ̅ϭⲣⲱϩ. <span style=
  "color:#b00e23">(ⲓ̅ⲍ̅)</span> ⲣⲓⲕⲉ ⲙ̅ⲡⲉⲕⲙⲁⲁϫⲉ ⲉⲡϣⲁϫⲉ ⲛ̅ⲛ̅ⲥⲟⲫⲟⲥ ⲁⲩⲱ ⲛⲅ̅ⲥⲱⲧⲙ̅
  ⲉⲛⲁϣⲁϫⲉ ⲛⲅ̅ⲥⲙⲓⲛⲉ ⲇⲉ ⲙ̅ⲡⲉⲕϩⲏⲧ ϫⲉ ⲉⲕⲉⲉⲓⲙⲉ ⲉⲣⲟⲟⲩ ϫⲉ ⲛⲁⲛⲟⲩⲟⲩ. <span style=
  "color:#b00e23">(ⲓ̅ⲏ̅)</span> ⲁⲩⲱ ⲉⲕϣⲁⲛⲕⲁⲁⲩ ϩⲙ̅ ⲡⲉⲕϩⲏⲧ ⲕⲛⲁϯϩⲏⲩ ⲥⲟⲩⲧⲱⲛⲟⲩ ⲇⲉ
  ϩⲓⲟⲩⲥⲟⲡ ⲉϫⲛ̅ ⲛⲉⲕⲥⲡⲟⲧⲟⲩ. <span style="color:#b00e23">(ⲓ̅ⲑ̅)</span> ϫⲉⲕⲁⲥ ⲉⲣⲉ
  ⲟⲩⲧⲱⲕ ⲛ̅ϩⲏⲧ ϣⲱⲡⲉ ⲛⲁⲕ ⲉϫⲙ̅ ⲡⲛⲟⲩⲧⲉ ⲁⲩⲱ ⲛϥ̅ⲧⲁⲙⲟⲕ ⲉⲧⲉϥϩⲓⲏ. <span style=
  "color:#b00e23">(ⲕ̅)</span> ⲛ̅ⲧⲟⲕ ⲇⲉ ϩⲱⲕ ⲥϩⲁⲓ̈ⲥⲟⲩ ⲛⲁⲕ ⲛ̅ϣⲙ̅ⲧⲥⲱⲡ ⲉⲩϣⲟϫⲛⲉ ⲙⲛ̅
  ⲟⲩⲥⲟⲟⲩⲛ. <span style="color:#b00e23">(ⲕ̅ⲁ̅)</span> ϯⲧⲥⲁⲃⲉ ⲇⲟ ⲙ̅ⲙⲟⲕ ⲉⲥⲟⲟⲩⲛ ⲧⲙⲉ
  ⲁⲩⲱ ⲉϫⲱ ⲛ̅ⲛ̅ϣⲁϫⲉ ⲛ̅ⲧⲙⲉ ⲛ̅ⲛⲉⲧⲛⲁϫⲛⲟⲩⲕ ⲡϣⲟϫⲛⲉ ⲛⲁϣⲧ̅ ⲉⲡⲟⲩⲟⲓ ⲛ̅ⲟⲩⲙⲟⲟⲩ ⲥⲱⲧⲙ̅ ⲉϫⲓ
  ⲛ̅ⲟⲩⲱ ⲛ̅ⲛⲉⲧⲛⲁϫⲛⲟⲩⲕ. <span style="color:#b00e23">(ⲕ̅ⲃ̅)</span> ⲙ̅ⲡⲣ̅ϫⲓ ⲟⲩϩⲏⲕⲉ
  ⲛ̅ϭⲟⲛⲥ̅ ϫⲉ ϥⲣ̅ϭⲣⲱϩ ⲅⲁⲣ ⲁⲩⲱ ⲙ̅ⲡⲣ̅ⲥⲉϣϥ̅ ⲟⲩⲁⲥⲑⲉⲛⲏⲥ ϩⲛ̅ ϩⲉⲛⲗⲩⲡⲏ. <span style=
  "color:#b00e23">(ⲕ̅ⲅ̅)</span> ⲡϫⲟⲉⲓⲥ ⲅⲁⲣ ⲛⲁⲕⲣⲓⲛⲉ ⲙ̅ⲡⲉϥϩⲁⲡ ⲁⲩⲱ ⲕⲛⲁⲧⲟⲩϫⲟ
  ⲛ̅ⲧⲉⲕⲯⲩⲭⲏ ⲛ̅ⲁⲧⲁⲣⲓⲕⲉ. <span style="color:#b00e23">(ⲕ̅ⲇ̅)</span> ⲙ̅ⲡⲣ̅ⲣ̅ϣⲃⲏⲣ
  ⲉⲩⲣⲱⲙⲉ ⲛ̅ⲣⲉϥϭⲱⲛⲧ̅ ⲙ̅ⲡⲣ̅ϣⲱⲡⲉ ⲇⲉ ⲙⲛ̅ ⲟⲩϣⲃⲏⲣ ⲛ̅ⲣⲉϥⲛⲟⲩϭⲥ̅. <span style=
  "color:#b00e23">(ⲕ̅ⲉ̅)</span> ⲙⲏⲡⲟⲧⲉ ⲛⲅ̅ϫⲓⲥⲃⲱ ⲉⲛⲉϥϩⲓⲟⲟⲩⲉ ⲛⲅ̅ϫⲓ ⲛ̅ⲟⲩϩⲁϭⲉ
  ⲉⲧⲉⲕⲯⲩⲭⲏ. <span style="color:#b00e23">(ⲕ̅ⲋ̅)</span> ⲙ̅ⲡⲣ̅ⲧⲁⲁⲕ ⲛ̅ϣⲡ̅ⲧⲱⲣⲉ
  ⲉⲁⲕϣⲓⲛⲉ ϩⲏⲧϥ̅ ⲛ̅ⲟⲩϩⲟ. <span style="color:#b00e23">(ⲕ̅ⲍ̅)</span> ⲉϣⲱⲡⲉ ⲅⲁⲣ
  ⲉⲙⲛ̅ⲧⲁⲕ ⲉⲧⲁⲁⲩ ⲥⲉⲛⲁϥⲓ ⲙ̅ⲡⲉ ⲡⲣⲏϣ ⲉⲧϩⲁ ⲛⲉⲕⲥⲡⲓⲣⲟⲟⲩⲉ. <span style=
  "color:#b00e23">(ⲕ̅ⲏ̅)</span> ⲙ̅ⲡⲣ̅ⲡⲉⲉⲛⲉ ⲛ̅ⲧⲟϣ ⲉⲃⲟⲗ ϣⲁ ⲉⲛⲉϩ ⲛ̅ⲧⲁ ⲛⲉⲕⲉⲓⲟⲧⲉ
  ⲥⲙⲛ̅ⲧⲟⲩ. <span style="color:#b00e23">(ⲕ̅ⲑ̅)</span> ⲟⲩⲣⲱⲙⲉ ⲛ̅ⲣⲉϥϯϩⲧⲏϥ
  ⲛ̅ⲣⲉϥϭⲉⲡⲏ ϩⲛ̅ ⲛⲉϥϩⲃⲏⲩⲉ ϩⲁⲡⲥ̅ ⲉⲣⲟϥ ⲉⲧⲣⲉϥⲁϩⲉⲣⲁⲧϥ̅ ⲉϩⲉⲛⲉⲣⲱⲟⲩ ⲛϥ̅ⲧⲙ̅ⲁϩⲉⲣⲁⲧϥ̅
  ⲉϩⲉⲛⲣⲱⲙⲉ ⲛ̅ϭⲱⲃ.
  <h3 id="proverbs23">23</h3><span style="color:#b00e23">(ⲁ̅)</span> ⲉⲕϣⲁⲛϩⲙⲟⲟⲥ
  ⲉⲟⲩⲱⲙ ϩⲓ ⲧⲉⲧⲣⲁⲡⲉⲍⲁ ⲛ̅ⲟⲩϫⲱⲱⲣⲉ ϩⲛ̅ ⲟⲩⲛⲟⲓ ⲛⲟⲓ ⲛ̅ⲛⲉⲧⲟⲩⲕⲱ ⲙ̅ⲙⲟⲟⲩ ϩⲁⲣⲱⲕ.
  <span style="color:#b00e23">(ⲃ̅)</span> ⲛⲅ̅ϩⲓⲧⲟⲟⲩⲧⲕ̅ ⲉⲣⲟⲟⲩ ⲉⲕⲥⲟⲟⲩⲛ ϫⲉ ⲕⲛⲁϫⲡⲓ
  ⲥⲟⲃⲧⲉ ⲛ̅ⲧⲉⲓ̈ϩⲉ. <span style="color:#b00e23">(ⲅ̅)</span> ⲉϣⲱⲡⲉ ⲇⲉ ⲛ̅ⲧⲕ̅ⲟⲩⲁⲧⲥⲉⲓ
  ⲙ̅ⲡⲣ̅ⲉⲡⲓⲑⲩⲙⲓ ⲉⲛⲉϥϭⲓⲛ̅ⲟⲩⲱⲙ ⲛⲁⲓ̈ ⲅⲁⲣ ϩⲏⲛ ⲉϩⲟⲩⲛ ⲉⲩⲱⲛϩ̅ ⲛ̅ⲛⲟⲩϫ. <span style=
  "color:#b00e23">(ⲇ̅)</span> ⲙ̅ⲡⲣ̅ⲥⲟⲩⲧⲛ ⲧⲟⲟⲧⲕ̅ ⲉⲃⲟⲗ ⲙⲛ̅ ⲟⲩⲣⲙ̅ⲙⲁⲟ ⲛ̅ⲧⲕ̅ ⲟⲩϩⲏⲕⲉ
  ⲥⲁϩⲱⲱⲕ ⲇⲉ ⲉⲃⲟⲗ ⲙ̅ⲙⲟϥ ϩⲙ̅ ⲡⲉⲕϩⲏⲧ. <span style="color:#b00e23">(ⲉ̅)</span>
  ⲉϣⲱⲡⲉ ⲇⲉ ⲉⲕϣⲁⲛⲥⲙ̅ⲛⲉⲓⲁⲧⲕ̅ ⲉϫⲱϥ ⲛ̅ⲛⲉϥⲟⲩⲱⲛϩ ⲉⲃⲟⲗ ϩⲛ̅ ⲗⲁⲁⲩ ⲙ̅ⲙⲁ ⲁϥⲥⲟⲃⲧⲉ ⲅⲁⲣ ⲛⲁϥ
  ⲛ̅ϩⲉⲛⲧⲛ̅ϩ ⲛ̅ⲑⲉ ⲛ̅ⲟⲩⲁϩⲱⲙ ⲉⲃⲱⲗ ⲉⲃⲟⲗ ⲉⲡⲁⲏⲣ ⲁⲩⲱ ϥⲛⲁⲕⲧⲟϥ ⲉⲡⲏⲓ̈ ⲙ̅ⲡⲉⲧϩⲓϫⲱϥ ⲡⲱⲛ
  ⲉϩⲣⲟϣ ⲁⲩⲱ ⲡϣⲱ ⲙⲟⲕϩ̅ ⲛ̅ϥⲓ ϩⲁⲣⲟϥ ⲧⲟⲣⲅⲏ ⲇⲉ ⲙ̅ⲡⲁⲑⲏⲧ ϩⲟⲣϣ̅ ⲉϩⲟⲩⲟ ⲉⲣⲟⲟⲩ ⲙ̅ⲡⲉⲥⲛⲁⲩ.
  <span style="color:#b00e23">(ⲋ̅)</span> ⲙ̅ⲡⲣ̅ⲟⲩⲱⲙ ⲙⲛ̅ ⲟⲩⲣⲱⲙⲉ ⲛⲉⲓⲉⲣⲃⲟⲟⲛⲉ ⲁⲩⲱ
  ⲙ̅ⲡⲣ̅ⲉⲡⲓⲑⲩⲙⲓ ⲉⲛⲉϥϭⲓⲛ̅ⲟⲩⲱⲙ ⲛⲁⲓ̈ ⲅⲁⲣ ϩⲏⲛ ⲉϩⲟⲩⲛ ⲉⲩⲱⲛϩ ⲛ̅ⲛⲟⲩϫ <span style=
  "color:#b00e23">(ⲏ̅a)</span> ⲙ̅ⲡⲣ̅ϫⲓⲧϥ ⲉϩⲟⲩⲛ ⲉⲡⲉⲕⲏⲓ̈ ϫⲉ ⲛ̅ⲛⲉⲕⲟⲩⲱⲙ ⲛ̅ⲛⲉⲕⲟⲉⲓⲕ
  ⲛⲙ̅ⲙⲁϥ. <span style="color:#b00e23">(ⲍ̅)</span> ⲛ̅ⲑⲉ ⲅⲁⲣ ⲛ̅ⲟⲩⲁ ⲉϥⲛⲁⲉⲙⲕⲟⲩϥⲱ
  ⲧⲁⲓ̈ ⲧⲉ ⲑⲉ ⲉⲧϥ̅ⲛⲁⲟⲩⲱⲙ ⲁⲩⲱ ⲛϥ̅ⲥⲱ <span style="color:#b00e23">(ⲏ̅b)</span>
  ϥⲛⲁⲕⲁⲃⲟⲗ ⲅⲁⲣ ⲙ̅ⲙⲟⲟⲩ ⲛϥ̅ⲧⲁⲕⲉ ⲛⲉⲕϣⲁϫⲉ ⲉⲧⲛⲁⲛⲟⲩⲟⲩ. <span style=
  "color:#b00e23">(ⲑ̅)</span> ⲙ̅ⲡⲣ̅ϫⲉ ⲗⲁⲁⲩ ⲉⲙⲙⲁⲁϫⲉ ⲙ̅ⲡⲁⲑⲏⲧ ⲙⲏⲡⲟⲧⲉ ⲛϥ̅ⲕⲙ̅ϣ
  ⲛⲉϥϣⲁϫⲉ. <span style="color:#b00e23">(ⲓ̅)</span> ⲙ̅ⲡⲣ̅ⲃⲱⲕ ⲉϩⲟⲩⲛ ⲉϭⲱⲙ
  ⲛ̅ⲟⲣⲫⲁⲛⲟⲥ. <span style="color:#b00e23">(ⲓ̅ⲁ̅)</span> ⲡⲛⲟⲩⲧⲉ ⲅⲁⲣ ⲉⲧϫⲟⲟⲣ
  ⲡⲉⲧⲥⲱⲧⲉ ⲙ̅ⲙⲟⲟⲩ ⲁⲩⲱ ϥⲛⲁϫⲓϩⲁⲡ ⲛⲙ̅ⲙⲁⲕ ϩⲁⲣⲟⲟⲩ. <span style=
  "color:#b00e23">(ⲓ̅ⲃ̅)</span> ϯ ⲡⲉⲕϩⲏⲧ ⲉⲧⲉⲥⲃⲱ ⲛⲅ̅ⲥⲃ̅ⲧⲉ ⲛⲉⲕⲙⲁⲁϫⲉ ⲉⲛϣⲁϫⲉ
  ⲛ̅ⲧⲁⲓⲥⲑⲏⲥⲓⲥ. <span style="color:#b00e23">(ⲓ̅ⲅ̅)</span> ⲙ̅ⲡⲣ̅ⲗⲟ ⲉⲕϯⲥⲃⲱ
  ⲛ̅ⲟⲩⲕⲟⲩⲓ̈ ϫⲉ ⲉⲕϣⲁⲛⲣⲁϩⲧϥ̅ ⲛ̅ⲟⲩϭⲉⲣⲱⲃ ⲛ̅ⲛⲉϥⲛⲁⲙⲟⲩ ⲁⲛ. <span style=
  "color:#b00e23">(ⲓ̅ⲇ̅)</span> ⲛ̅ⲧⲟⲕ ⲙⲉⲛ ⲅⲁⲣ ⲉⲕⲛⲁⲣⲉϩⲧ ⲡⲉⲕϣⲏⲣⲉ ϩⲛ̅ ⲟⲩϭⲉⲣⲱⲃ
  ⲕⲛⲁⲧⲟⲩϫⲟ ⲇⲉ ⲛ̅ⲧⲉϥⲯⲩⲭⲏ ⲉⲃⲟⲗ ϩⲙ̅ ⲡⲙⲟⲩ. <span style=
  "color:#b00e23">(ⲓ̅ⲉ̅)</span> ⲡⲁϣⲏⲣⲉ ⲉⲣϣⲁⲛ ⲡⲉⲕϩⲏⲧ ⲣ̅ⲥⲟⲫⲟⲥ ⲕⲛⲁⲉⲩⲫⲣⲁⲛⲧⲉ ⲙ̅ⲡⲱⲓ
  ϩⲱ. <span style="color:#b00e23">(ⲓ̅ⲋ̅)</span> ⲁⲩⲱ ⲛ̅ⲧⲉⲛⲁⲥⲡⲟⲟⲧⲟⲩ ϣⲁϫⲉ ⲙⲛ̅
  ⲛⲉⲕⲥⲡⲟⲧⲟⲩ ⲉϣⲱⲡⲉ ⲉⲩⲥⲟⲩⲧⲱⲛ. <span style="color:#b00e23">(ⲓ̅ⲍ̅)</span> ⲙ̅ⲡⲣ̅ⲧⲣⲉ
  ⲡⲉⲕϩⲏⲧ ⲕⲱϩ ⲉⲛ̅ⲣⲉϥⲣ̅ⲛⲟⲃⲉ ⲁⲗⲗⲁ ⲙⲁⲧⲁϣⲟⲕ ⲉⲩⲙⲛ̅ⲧⲙⲁⲓⲛⲟⲩⲧⲉ ⲁⲩⲱ ⲛⲅ̅ϣⲱⲡⲉ ϩⲛ̅ ⲑⲟⲧⲉ
  ⲙ̅ⲡϫⲟⲉⲓⲥ ⲙ̅ⲡⲉϩⲟⲟⲩ ⲧⲏⲣϥ̅. <span style="color:#b00e23">(ⲓ̅ⲏ̅)</span> ⲉⲕϣⲁⲛϩⲁⲣⲉϩ
  ⲅⲁⲣ ⲉⲛⲁⲓ̈ ⲟⲩⲛ̅ ϩⲉⲛϫⲡⲟ ⲛⲁϣⲱⲡⲉ ⲛⲁⲕ ⲁⲩⲱ ⲛ̅ⲧⲉⲕϩⲉⲗⲡⲓⲥ ⲛⲁⲱϫⲛ̅ ⲁⲛ. <span style=
  "color:#b00e23">(ⲓ̅ⲑ̅)</span> ⲥⲱⲧⲙ̅ ⲡⲁϣⲏⲣⲉ ⲁⲩⲱ ⲛⲅ̅ⲣ̅ⲥⲟⲫⲟⲥ ⲁⲩⲱ ⲛⲅ̅ⲣ̅ϩⲉⲛⲙⲉⲉⲩⲉ
  ⲉⲩⲥⲟⲩⲧⲱⲛ ⲙ̅ⲡⲉⲕϩⲏⲧ. <span style="color:#b00e23">(ⲕ̅)</span> ⲙ̅ⲡⲣ̅ⲣ̅ⲣⲉϥϯϩⲉ ⲁⲩⲱ
  ⲙ̅ⲡⲣ̅ⲥⲟⲩⲧⲛ̅ ⲧⲟⲟⲧⲕ̅ ⲉⲃⲟⲗ ⲉϩⲉⲛⲥⲩⲙⲃⲟⲗⲏ ⲉϣⲉⲡⲁϥ. <span style=
  "color:#b00e23">(ⲕ̅ⲁ̅)</span> ⲣⲉϥϯϩⲉ ⲅⲁⲣ ⲛⲓⲙ ϩⲓ ⲡⲟⲣⲛⲟⲕⲟⲡⲟⲥ ⲛⲁⲣ̅ϩⲏⲕⲉ ⲁⲩⲱ
  ⲥⲁⲩⲏⲣⲡ ⲛⲓⲙ ⲛⲁϯϩⲓⲱⲱϥ ⲛ̅ϩⲉⲛⲧⲟⲉⲓⲥ. <span style="color:#b00e23">(ⲕ̅ⲃ̅)</span>
  ⲥⲱⲧⲙ̅ ⲡⲁϣⲏⲣⲉ ⲛ̅ⲥⲁ ⲡⲉⲕⲉⲓⲱⲧ ⲛ̅ⲧⲁϥϫⲡⲟⲕ ⲁⲩⲱ ⲙ̅ⲡⲣ̅ⲕⲁⲧⲁⲫⲣⲟⲛⲓ ϫⲉ ⲁ ⲧⲉⲕⲙⲁⲁⲩ ⲣ̅ϩⲗ̅ⲗⲱ.
  <span style="color:#b00e23">(ⲕ̅ⲅ̅)</span> <span style=
  "color:#b00e23">(ⲕ̅ⲇ̅)</span> ϣⲁⲣⲉ ⲟⲩⲉⲓⲱⲧ ⲛ̅ⲇⲓⲕⲁⲓⲟⲥ ⲥⲁⲁⲛϣ̅ ⲕⲁⲗⲱⲥ ϣⲁⲣⲉ ⲡⲉϥϩⲏⲧ
  ⲇⲉ ⲉⲩⲫⲣⲁⲛⲉ ⲉϫⲛ̅ ⲟⲩϣⲏⲣⲉ ⲛ̅ⲥⲁⲃⲉ. <span style="color:#b00e23">(ⲕ̅ⲉ̅)</span> ⲙⲁⲣⲉ
  ⲡⲉⲕⲉⲓⲱⲧ ⲙⲛ̅ ⲧⲉⲕⲙⲁⲁⲩ ⲉⲩⲫⲣⲁⲛⲉ ⲉϫⲱⲕ ⲛ̅ⲧⲉⲧⲉⲛ̅ⲧⲁⲥϫⲡⲟⲕ ⲣⲁϣⲉ. <span style=
  "color:#b00e23">(ⲕ̅ⲋ̅)</span> ⲡⲁϣⲏⲣⲉ ⲙⲁ ⲛⲁⲓ̈ ⲙ̅ⲡⲉⲕϩⲏⲧ ⲙⲁⲣⲉ ⲛⲉⲕⲃⲁⲗ ⲇⲉ ϩⲁⲣⲉϩ
  ⲉⲛⲁϩⲓⲟⲟⲩⲉ. <span style="color:#b00e23">(ⲕ̅ⲍ̅)</span> ⲟⲩⲡⲓⲑⲟⲥ ⲅⲁⲣ ⲉϥϭⲟⲧϩ̅ ⲡⲉ
  ⲟⲩⲏⲓ̈ ⲉⲙⲡⲱⲕ ⲁⲛ ⲡⲉ ⲁⲩⲱ ⲟⲩϣⲱⲧⲉ ⲧⲉ ⲉⲥϭⲏⲩ ⲉⲥⲙⲟⲕϩ̅ ⲛⲉⲓ ⲉϩⲣⲁⲓ̈. <span style=
  "color:#b00e23">(ⲕ̅ⲏ̅)</span> ⲏⲇⲏ ⲅⲁⲣ ϥⲛⲁⲧⲁⲕⲟ ⲛ̅ⲧⲉⲩⲛⲟⲩ ⲁⲩⲱ ⲡⲁⲣⲁⲛⲟⲙⲟⲥ ⲛⲓⲙ
  ⲛⲁⲱϫⲛ̅. <span style="color:#b00e23">(ⲕ̅ⲑ̅)</span> ⲉⲣⲉ ⲡⲟⲩⲟⲓ ⲛⲁϣⲱⲡⲉ ⲛ̅ⲛⲓⲙ ⲁⲩⲱ
  ⲡⲉϣⲧⲟⲣⲧⲣ̅ ⲛ̅ⲛⲓⲙ ⲙⲛ̅ ϫⲓϩⲁⲡ ⲛⲓⲙ ⲙⲛ̅ ⲛ̅ⲗⲉⲥⲭⲏ ⲉⲑⲟⲟⲩ ⲛ̅ⲛⲓⲙ ⲉⲣⲉ ⲛⲟⲩⲱϣϥ̅ ⲉⲡϫⲓⲛϫⲏ
  ϣⲟⲟⲡ ⲛ̅ⲛⲓⲙ ⲏ ⲛⲓⲙ ⲡⲉⲧⲉⲣⲉ ⲛⲉϥⲃⲁⲗ ⲟⲛ ⲉⲗⲉⲗⲕⲏⲙⲉ. <span style=
  "color:#b00e23">(ⲗ̅)</span> ⲛ̅ⲛⲉⲧⲱⲥⲕ̅ ⲁⲛ ⲛⲉ ϩⲛ̅ ⲛ̅ⲏⲣⲡ̅ ⲛ̅ⲛⲉⲧϣⲓⲛⲉ ⲁⲛ ⲛⲉ ϫⲉ ⲉⲣⲉ
  ⲙ̅ⲙⲁⲛ̅ⲥⲱ ⲛⲁϣⲱⲡⲉ ⲧⲱⲛ. <span style="color:#b00e23">(ⲗ̅ⲁ̅)</span> ⲙ̅ⲡⲣ̅ϯϩⲉ
  ⲛ̅ⲛ̅ⲏⲣⲡ̅ ⲁⲗⲗⲁ ϣⲁϫⲉ ⲙⲛ̅ ⲛ̅ⲣⲱⲙⲉ ⲛ̅ⲇⲓⲕⲁⲓⲟⲥ ⲁⲩⲱ ⲛ̅ⲧⲉⲧⲛ̅ϣⲁϫⲉ ⲙⲛ̅ ⲛⲉⲧⲙⲟⲟϣⲉ ⲉⲕϣⲁⲛϯ
  ⲛⲉⲕⲃⲁⲗ ⲅⲁⲣ ⲉⲛⲉⲫⲓⲁⲗⲏ ⲙⲛ̅ ⲛ̅ϫⲱ ⲙⲛ̅ⲛ̅ⲥⲱⲥ ⲕⲛⲁⲙⲟⲟϣⲉ ⲉⲕⲕⲏⲕⲁϩⲏⲩ ⲉϩⲟⲩⲉ ⲟⲩⲥⲁϩⲙⲉⲥ ⲛ̅ⲑⲁⲏ
  ⲇⲉ. <span style="color:#b00e23">(ⲗ̅ⲃ̅)</span> ⲕⲛⲁⲣ̅ⲑⲉ ⲙ̅ⲡⲉⲛⲧⲁϥⲙⲟⲩ ⲉⲁⲩϣⲟⲟϭⲉϥ
  ϩⲓⲧⲛ̅ ⲟⲩϩⲟϥ ⲉⲡϩⲁⲏ. ⲁⲩⲱ ⲛ̅ⲑⲉ ⲙ̅ⲡⲉⲛⲧⲁ ⲟⲩⲕⲉⲣⲁⲥⲧⲏⲥ ⲗⲟⲕⲥϥ̅ ⲉⲁⲧⲙⲁⲧⲟⲩ ϣⲱⲗ ⲉⲣⲟϥ.
  <span style="color:#b00e23">(ⲗ̅ⲅ̅)</span> ⲉⲣϣⲁⲛ ⲛⲉⲕⲃⲁⲗ ⲛⲁⲩ ⲉⲛⲉⲧⲉⲛⲛⲟⲩⲕ ⲁⲛ ⲛⲉ
  ⲧⲉⲕⲧⲁⲡⲣⲟ ⲛⲁϫⲱ ⲛ̅ⲛⲉⲧϭⲟⲟⲙⲉ. <span style="color:#b00e23">(ⲗ̅ⲇ̅)</span> ⲕⲛⲁⲛⲟϫⲕ
  ⲛ̅ⲑⲉ ⲙ̅ⲡⲉⲧϩⲙ̅ ⲡϩⲏⲧ ⲛ̅ⲑⲁⲗⲁⲥⲥⲁ ⲁⲩⲱ ⲛ̅ⲑⲉ ⲛ̅ⲟⲩⲛⲉⲉⲃ ⲉϥϩⲛ̅ ⲟⲩⲛⲟϭ ⲛ̅ϩⲟⲉⲓⲙ.
  <span style="color:#b00e23">(ⲗ̅ⲉ̅)</span> ⲕⲛⲁϫⲟⲟⲥ ϫⲉ ⲛ̅ⲛⲉⲩϩⲓⲟⲟⲩⲉ ⲉⲣⲟⲓ̈ ⲁⲩⲱ
  ⲙ̅ⲡⲓⲙⲕⲁϩ ⲁⲩⲱ ⲛⲉⲩⲥⲱⲃⲉ ⲙ̅ⲙⲟⲓ̈ ⲡⲉ ⲁⲛⲟⲕ ⲇⲉ ⲛⲉⲓ̈ⲥⲟⲟⲩⲛ ⲁⲛ ⲡⲉ ⲉⲣⲉ ϩⲧⲟⲟⲩⲉ ⲛⲁϣⲱⲡⲉ ⲧⲛⲁⲩ
  ϫⲉ ⲉⲓⲉⲃⲱⲕ ⲧⲁϣⲓⲛⲉ ⲛ̅ⲥⲁ ⲛⲉϯⲛⲁⲥⲱⲟⲩϩ ⲛⲙ̅ⲙⲁⲩ.
  <h3 id="proverbs24">24</h3><span style="color:#b00e23">(ⲁ̅)</span> ⲙ̅ⲡⲣ̅ⲕⲱϩ
  ⲉⲛ̅ⲣⲱⲙⲉ ⲉⲑⲟⲟⲩ ⲁⲩⲱ ⲙ̅ⲡⲣ̅ⲟⲩⲉϣϣⲱⲡⲉ ⲛⲙ̅ⲙⲁⲩ <span style=
  "color:#b00e23">(ⲃ̅)</span> ⲉⲣⲉ ⲡⲉⲩϩⲏⲧ ⲙⲉⲗⲉⲧⲁ ⲙ̅ⲡϭⲟⲗ ⲁⲩⲱ ⲉⲣⲉ ⲛⲉⲩⲥⲡⲟⲧⲟⲩ ϫⲱ
  ⲛ̅ⲛ̅ϩⲓⲥⲉ. <span style="color:#b00e23">(ⲅ̅)</span> ⲉϣⲁⲩⲕⲉⲧⲟⲩⲏⲓ̈ ϩⲛ̅ ⲟⲩⲥⲟⲫⲓⲁ
  ⲁⲩⲱ ⲉϣⲁⲩⲥⲁϩⲱϥ ⲉⲣⲁⲧϥ̅ ϩⲛ̅ ⲟⲩⲙⲛ̅ⲧⲥⲁⲃⲉ. <span style="color:#b00e23">(ⲇ̅)</span>
  ⲁⲩⲱ ϩⲛ̅ ⲟⲩⲁⲓⲥⲑⲏⲥⲓⲥ ⲉϣⲁⲩⲙⲉϩ ⲛ̅ⲧⲁⲙⲓⲟⲛ ⲙ̅ⲙⲛ̅ⲧⲣⲙ̅ⲙⲁⲟ ⲛⲓⲙ ⲉⲧⲧⲁⲓ̈ⲏⲩ ⲁⲩⲱ ⲉⲧⲛⲁⲛⲟⲩⲟⲩ.
  <span style="color:#b00e23">(ⲉ̅)</span> ⲛⲁⲛⲟⲩ ⲟⲩⲥⲟⲫⲟⲥ ⲉϩⲟⲩⲉ ⲟⲩϫⲱⲱⲣⲉ ⲁⲩⲱ
  ⲟⲩⲣⲱⲙⲉ ⲛ̅ⲣⲙ̅ⲛ̅ϩⲏⲧ ⲉϩⲟⲩⲉ ⲟⲩⲛⲟϭ ⲛ̅ⲥⲱϣⲉ <span style="color:#b00e23">(ⲋ̅)</span>
  ⲉϣⲁⲩⲣ̅ ⲟⲩⲡⲟⲗⲉⲙⲟⲥ ϩⲛ̅ ⲟⲩⲣ̅ϩⲙ̅ⲙⲉ ⲉⲣⲉ ⲧⲃⲟⲏⲑⲓⲁ ⲇⲉ ϩⲙ̅ ⲫⲏⲧ ⲛ̅ⲛ̅ⲣⲉϥϫⲓϣⲟϫⲛⲉ.
  <span style="color:#b00e23">(ⲍ̅)</span> ⲉⲣⲉ ⲧⲥⲟⲫⲓⲁ ⲇⲉ ⲙⲛ̅ ⲡⲙⲉⲉⲩⲉ ⲉⲧⲛⲁⲛⲟⲩϥ ϩⲛ̅
  ⲙ̅ⲡⲩⲗⲏ ⲛ̅ⲛ̅ⲥⲟⲫⲟⲥ. <span style="color:#b00e23">(ⲏ̅)</span> ⲙⲉⲣⲉ ⲡⲥⲟⲫⲟⲥ ϫⲉ
  ⲡⲉⲩⲙⲉⲉⲩⲉ ⲉⲃⲟⲗ ϩⲛ̅ ⲣⲱⲟⲩ ϩⲛ̅ ⲟⲩⲙⲏⲏϣⲉ ⲡⲙⲟⲩ ⲛ̅ⲁⲧⲱⲙⲛ̅ⲧ ⲉⲛ̅ⲁⲧⲥⲃⲱ. <span style=
  "color:#b00e23">(ⲑ̅)</span> ⲛ̅ⲁⲑⲏⲧ ⲇⲉ ⲛⲁⲙⲟⲩ ϩⲛ̅ ϩⲉⲛⲛⲟⲃⲉ ⲛⲁⲕⲁⲑⲁⲣⲥⲓⲁ ⲛ̅ⲁⲧⲱⲙⲛ̅ⲧ
  ⲉⲩⲣⲱⲙⲉ ⲛ̅ⲗⲟⲓⲙⲟⲥ. <span style="color:#b00e23">(ⲓ̅)</span> ϩⲛ̅ ⲟⲩϩⲟⲟⲩ ⲉϥϩⲟⲟⲩ
  ⲙⲛ̅ ⲟⲩϩⲟⲟⲩ ⲛ̅ⲑⲗⲓⲯⲓⲥ ϣⲁⲛⲧϥ̅ⲱϫⲛ̅. <span style="color:#b00e23">(ⲓ̅ⲁ̅)</span>
  ⲛⲉϩⲙ̅ ⲛⲉⲧⲟⲩϫⲓ ⲙ̅ⲙⲟⲟⲩ ⲉⲡⲙⲟⲩ ⲁⲩⲱ ⲙ̅ⲡⲣ̅ϯⲥⲟ ⲉⲥⲉⲧⲛⲉⲧⲟⲩⲙⲟⲩⲟⲩⲧ ⲙ̅ⲙⲟⲟⲩ. <span style=
  "color:#b00e23">(ⲓ̅ⲃ̅)</span> ⲉⲕϣⲁⲛϫⲟⲟⲥ ⲇⲉ ϫⲉ ⲛ̅ϯⲥⲟⲟⲩⲛ ⲁⲛ ⲙ̅ⲡⲁⲓ ⲉⲓⲙⲉ ϫⲉ
  ⲡϫⲟⲉⲓⲥ ⲥⲟⲟⲩⲛ ⲙ̅ⲡϩⲏⲧ ⲛ̅ⲟⲩⲟⲛ ⲛⲓⲙ ⲁⲩⲱ ⲡⲉⲛⲧⲁϥⲡⲗⲁⲥⲥⲉ ⲙ̅ⲡⲛⲓϥⲉ ⲛ̅ⲟⲩⲟⲛ ⲛⲓⲙ ⲥⲟⲟⲩⲛ
  ⲙ̅ⲙⲟⲟⲩ ⲧⲏⲣⲟⲩ. ⲡⲉⲧⲛⲁϯ ⲙ̅ⲡⲟⲩⲁ ⲡⲟⲩⲁ ⲕⲁⲧⲁ ⲛⲉϥϩⲃⲏⲩⲉ. <span style=
  "color:#b00e23">(ⲓ̅ⲅ̅)</span> ⲡⲁϣⲏⲣⲉ ⲟⲩⲉⲙ ⲉⲃⲓⲱ ⲛⲁⲛⲟⲩ ⲡⲙⲟⲩⲗϩ̅ ⲅⲁⲣ ϫⲉ ⲉⲣⲉ
  ⲧⲉⲕϣⲟⲩⲱⲃⲉ ⲕⲛ̅ⲛⲉ. <span style="color:#b00e23">(ⲓ̅ⲇ̅)</span> ⲉⲕⲛⲁⲁⲓⲥⲑⲁⲛⲉ ⲅⲁⲣ
  ⲛ̅ⲧⲉⲓ̈ϩⲉ ⲉⲧⲥⲟⲫⲓⲁ ϩⲙ̅ ⲡⲉⲕϩⲏⲧ ⲉⲕϣⲁⲛϩⲉ ⲇⲉ ⲉⲣⲟⲥ ⲡⲉⲕⲙⲟⲩ ⲛⲁⲣ̅ⲁⲛⲁⲓ ⲁⲩⲱ ⲧⲉⲕϩⲉⲗⲡⲓⲥ
  ⲛⲁⲱϫⲛ̅ ⲁⲛ. <span style="color:#b00e23">(ⲓ̅ⲉ̅)</span> ⲙ̅ⲡⲣ̅ϩⲛ̅ ⲟⲩⲁⲥⲉⲃⲏⲥ ⲉϩⲟⲩⲛ
  ⲉⲧⲉⲥⲕⲏⲛⲏ ⲛ̅ⲛ̅ⲇⲓⲕⲁⲓⲟⲥ ⲁⲩⲱ ⲙ̅ⲡⲣ̅ⲧⲣⲉⲩⲁⲡⲁⲧⲁ ⲙ̅ⲙⲟⲕ ϩⲛ̅ ⲟⲩⲥⲓ ⲛ̅ϩⲏ. <span style=
  "color:#b00e23">(ⲓ̅ⲋ̅)</span> ⲡⲇⲓⲕⲁⲓⲟⲥ ⲅⲁⲣ ⲛⲁϩⲉ ⲛ̅ⲥⲁϣϥ̅ ⲛ̅ⲥⲟⲡ ⲁⲩⲱ ⲛϥ̅ⲧⲱⲟⲩⲛ
  ⲛ̅ⲁⲥⲉⲃⲏⲥ ⲇⲉ ⲛⲁϩⲉ ϩⲛ̅ ϩⲉⲛⲡⲉⲑⲟⲟⲩ. <span style="color:#b00e23">(ⲓ̅ⲍ̅)</span>
  ⲉⲣϣⲁⲛ ⲡⲉⲕϫⲁϫⲉ ϩⲉ ⲙ̅ⲡⲣ̅ⲣⲁϣⲉ ⲙ̅ⲙⲟϥ ⲁⲩⲱ ⲙ̅ⲡⲣ̅ϫⲓⲥⲉ ⲙ̅ⲙⲟⲕ ϩⲙ̅ ⲡⲉϥⲥⲗⲁⲁⲧⲉ.
  <span style="color:#b00e23">(ⲓ̅ⲏ̅)</span> ϫⲉ ⲛ̅ⲛⲉ ⲡϫⲟⲉⲓⲥ ⲛⲁⲩ ⲛϥ̅ⲧⲙ̅ⲣ̅ⲁⲛⲁϥ ⲁⲩⲱ
  ⲛϥ̅ⲕⲧⲉ ⲡⲉϥϭⲱⲛⲧ̅ ⲉⲃⲟⲗ ⲙ̅ⲙⲟϥ. <span style="color:#b00e23">(ⲓ̅ⲑ̅)</span>
  ⲙ̅ⲡⲣ̅ⲣⲁϣⲉ ⲉϫⲛ̅ ⲛ̅ⲣⲉϥⲣ̅ⲡⲉⲑⲟⲟⲩ ⲁⲩⲱ ⲙ̅ⲡⲣ̅ⲕⲱϩ ⲉⲛⲣⲉϥⲣ̅ⲛⲟⲃⲉ. <span style=
  "color:#b00e23">(ⲕ̅)</span> ⲛ̅ⲛⲉϫⲡⲟ ⲅⲁⲣ ϣⲱⲡⲉ ⲛ̅ⲙ̅ⲡⲟⲛⲏⲣⲟⲥ ⲡⲟⲩⲟⲉⲓⲛ ⲇⲉ
  ⲛ̅ⲛ̅ⲁⲥⲉⲃⲏⲥ ⲛⲁϫⲉⲛⲁ ϣⲁ ⲉⲛⲉϩ. <span style="color:#b00e23">(ⲕ̅ⲁ̅)</span> ⲡⲁϣⲏⲣⲉ
  ⲁⲣⲓϩⲟⲧⲉ ϩⲏⲧϥ̅ ⲙ̅ⲡⲛⲟⲩⲧⲉ ⲙⲛ̅ ⲡⲣ̅ⲣⲟ ⲁⲩⲱ ⲙ̅ⲡⲣ̅ⲣ̅ⲛⲟⲃⲉ ⲉⲟⲩⲟⲛ ⲙ̅ⲙⲟⲟⲩ. <span style=
  "color:#b00e23">(ⲕ̅ⲃ̅)</span> ⲥⲉⲛⲁϫⲓⲕⲃⲁ ⲅⲁⲣ ⲛ̅ⲛ̅ⲁⲥⲉⲃⲏⲥ ϩⲛ̅ ⲟⲩϣⲥ̅ⲛⲉ ⲛⲓⲙ ⲇⲉ
  ⲡⲉⲧⲛⲁⲉⲓⲙⲉ ⲉⲛⲉⲧⲓⲙⲱⲣⲓⲁ ⲙ̅ⲡⲉⲥⲛⲁⲩ ⲡϣⲏⲣⲉ ⲉⲧϩⲁⲣⲉϩ ⲉⲩϣⲁϫⲉ ϥⲛⲁⲟⲩϫⲁⲓ̈ ⲉⲡⲧⲁⲕⲟ ⲡⲉⲧϣⲱⲡ ⲇⲉ
  ⲉⲣⲟϥ ⲙ̅ⲡⲧⲁⲕⲟ ⲁϥϫⲓⲧϥ̅ ⲛⲁϥ ⲡⲉⲧⲉⲛϥ̅ⲧⲁⲙⲟ ⲇⲉ ⲁⲛ ⲙ̅ⲡⲉϥϣⲏⲣⲉ ⲛ̅ϣⲟⲣⲡ̅ ⲉⲧⲣⲉϥϩⲁⲣⲉϩ ⲉⲣⲟϥ
  ⲉⲡⲉⲑⲟⲟⲩ ϥⲛⲁⲗⲩⲡⲓ ϩⲛ̅ ⲟⲩϣⲥ̅ⲛⲉ ⲙ̅ⲡⲣ̅ϫⲓϭⲟⲗ ⲗⲁⲁⲩ ϩⲙ̅ ⲡⲉⲕⲗⲁⲥ ⲉⲡⲣ̅ⲣⲟ ⲁⲩⲱ ⲛ̅ⲛⲉ ⲗⲁⲁⲩ
  ⲛ̅ϭⲟⲗ ⲉⲓ ⲉⲃⲟⲗ ϩⲙ̅ ⲡⲉⲕⲗⲁⲥ ⲟⲩⲥⲏϥⲉ ⲅⲁⲣ ⲡⲉ ⲡⲗⲁⲥ ⲛ̅ⲟⲩⲣ̅ⲣⲟ ⲁⲩⲱ ⲛ̅ⲟⲩⲥⲁⲣⲝ ⲅⲁⲣ ⲁⲛ ⲡⲉ
  ⲡⲉⲧⲟⲩⲛⲁⲧⲁⲁϥ ⲛⲁϥ ϥⲛⲁⲟⲩⲟϣϥϥ̅ ⲉⲩϣⲁⲛⲧⲱⲃⲥ̅ ⲅⲁⲣ ⲙ̅ⲡⲉϥϭⲱⲛⲧ̅ ϥⲛⲁⲱϫⲛ̅ ⲛ̅ⲛ̅ϣⲏⲣⲉ
  ⲛ̅ⲛ̅ⲣⲱⲙⲉ ϥⲛⲁⲟⲩⲱⲙ ⲇⲉ ⲛ̅ϩⲉⲛⲕⲁⲥ ⲛ̅ⲛ̅ⲣⲱⲙⲉ ⲁⲩⲱ ⲛϥ̅ⲣⲟⲕϩⲟⲩ ⲛ̅ⲑⲉ ⲛ̅ⲟⲩⲕⲱϩⲧ̅ ϩⲱⲥⲧⲉ
  ⲉⲧⲙ̅ⲧⲣⲉ ⲛ̅ϣⲏⲣⲉ ⲛ̅ⲛⲁϩⲱⲙⲉ ⲟⲩⲟⲙⲟⲩ. <span style="color:#b00e23">(ⲕ̅ⲅ̅)</span>
  <span style="color:#b00e23">(ⲕ̅ⲇ̅)</span> <span style=
  "color:#05537d">(30:1)</span> ⲡⲁϣⲏⲣⲉ ⲁⲣⲓϩⲟⲧⲉ ϩⲏⲧⲟⲩ ⲛ̅ⲛⲁϣⲁϫⲉ ⲉⲁⲕϣⲟⲡⲟⲩ ⲇⲉ ⲉⲣⲟⲕ
  ⲙⲉⲧⲁⲛⲟⲓ ⲛⲁⲓ̈ ⲛⲉ ϣⲁⲣⲉ ⲡⲣⲱⲙⲉ ϫⲟⲟⲩ ⲛ̅ⲛⲉⲧⲡⲓⲥⲧⲉⲩⲉ ⲉⲡⲛⲟⲩⲧⲉ ϫⲉ ϯⲛⲁⲗⲟ <span style=
  "color:#b00e23">(ⲕ̅ⲉ̅)</span> <span style="color:#05537d">(30:2)</span> ⲁⲛⲅ̅
  ⲟⲩⲥⲁⲃⲉ ⲅⲁⲣ ⲉϩⲟⲩⲉ ⲣⲱⲙⲉ ⲛⲓⲙ ⲁⲩⲱ ⲛⲟⲩⲙⲛ̅ⲧⲥⲁⲃⲉ ⲛ̅ⲣⲱⲙⲉ ⲁⲛ ⲧⲉ ⲧⲛ̅ϩⲏⲧ. <span style=
  "color:#b00e23">(ⲕ̅ⲋ̅)</span> <span style="color:#05537d">(30:3)</span>
  ⲡⲛⲟⲩⲧⲉ ⲡⲉⲛⲧⲁϥⲧⲥⲁⲃⲟⲓ̈ ⲉⲧⲥⲟⲫⲓⲁ ⲁⲩⲱ ⲁⲛⲟⲕ ⲁⲓ̈ⲥⲟⲟⲩⲛ ⲡⲉⲥⲟⲟⲩⲛ ⲛ̅ⲛⲉⲧⲟⲩⲁⲁⲃ.
  <span style="color:#b00e23">(ⲕ̅ⲍ̅)</span> <span style=
  "color:#05537d">(30:4)</span> ⲛⲓⲙ ⲡⲉⲛⲧⲁϥⲃⲱⲕ ⲉϩⲣⲁⲓ̈ ⲉⲧⲡⲉ ⲁϥⲉⲓ ⲉⲡⲉⲥⲏⲧ ⲇⲉ ⲛⲓⲙ
  ⲡⲉⲛⲧⲁϥⲥⲉⲩϩⲛ̅ⲧⲏⲩ ⲉϩⲟⲩⲛ ϩⲛ̅ ⲕⲟⲩⲟⲩⲛϥ̅ ⲛⲓⲙ ⲡⲉⲛⲧⲁϥⲥⲉⲩϩ ⲡⲙⲟⲟⲩ ⲉϩⲟⲩⲛ ϩⲛ̅ ⲧⲉϥϣⲧⲏⲛ ⲛⲓⲙ
  ⲡⲉⲛⲧⲁϥⲁⲙⲁϩⲧⲉ ⲛ̅ⲁⲣⲏϫϥ ⲙ̅ⲡⲕⲁϩ ⲛⲓⲙ ⲡⲉ ⲡⲉϥⲣⲁⲛ ⲏ ⲡⲣⲁⲛ ⲛ̅ⲛⲉϥϣⲏⲣⲉ. <span style=
  "color:#b00e23">(ⲕ̅ⲏ̅)</span> <span style="color:#05537d">(30:5)</span>
  ⲛ̅ϣⲁϫⲉ ⲧⲏⲣⲟⲩ ⲙ̅ⲡⲛⲟⲩⲧⲉ ⲥⲟⲧⲡ̅ ⲁⲩⲱ ⲥⲉⲡⲟⲥⲉ ⲡⲉⲓⲙⲉ ⲇⲉ ⲉⲡⲛⲟⲙⲟⲥ ⲡⲁⲟⲩⲙⲉⲉⲩⲉ ⲡⲉ ⲉⲛⲁⲛⲟⲩϥ
  ϣⲁϥⲣ̅ⲛⲁϣⲧⲉ ⲇⲉ ⲛ̅ⲧⲟϥ ⲉⲛⲉⲧⲣ̅ϩⲟⲧⲉ ϩⲏⲧϥ̅. <span style=
  "color:#b00e23">(ⲕ̅ⲑ̅)</span> <span style="color:#05537d">(30:6)</span>
  ⲙ̅ⲡⲣ̅ⲟⲩⲱϩ ⲉⲛⲉϥϣⲁϫⲉ ϫⲉ ⲛ̅ⲛⲉϥϫⲡⲓⲟⲕ ⲛⲅ̅ⲣ̅ⲣⲉϥϫⲓϭⲟⲗ ϩⲱⲃ ⲥⲛⲁⲩ ⲡⲉⲧⲁⲓ̈ ⲛ̅ⲛⲉϥϫⲡⲓⲟⲕ
  ⲛⲅ̅ⲣ̅ⲣⲉϥϫⲓϭⲟⲗ. <span style="color:#b00e23">(ⲗ̅)</span> <span style=
  "color:#05537d">(30:7)</span> ϩⲱⲃ ⲥⲛⲁⲩ ⲛⲉⲧⲁⲓϯ ⲙ̅ⲙⲟⲟⲩ ⲛ̅ⲧⲟⲟⲧⲕ̅ ⲙ̅ⲡⲣ̅ϥⲓ
  ⲛ̅ⲧⲉⲭⲁⲣⲓⲥ ⲉⲃⲟⲗ ⲛ̅ϩⲏⲧ ⲉⲙⲡⲁϯⲙⲟⲩ. <span style="color:#b00e23">(ⲗ̅ⲁ̅)</span>
  <span style="color:#05537d">(30:8)</span> ⲙⲁⲣⲟⲩϣⲁϫⲉ ⲉϥϣⲟⲩⲉⲓⲧ ⲁⲩⲱ ⲛ̅ϭⲟⲗ ⲟⲩⲉ
  ⲙ̅ⲙⲟⲓ̈ ⲙ̅ⲡⲣ̅ϯ ⲇⲉ ⲛⲁⲓ̈ ⲛⲟⲩⲙⲛ̅ⲧⲣⲙ̅ⲙⲁⲟ ⲙⲛ̅ ⲟⲩⲙⲛ̅ⲧϩⲏⲕⲉ ⲧⲱϣ ⲛⲁⲓ̈ ⲛ̅ⲛⲉϯⲁϩⲉ ⲛⲁⲩ ⲙⲛ̅
  ⲡⲁⲣⲱϣⲉ. <span style="color:#b00e23">(ⲗ̅ⲃ̅)</span> <span style=
  "color:#05537d">(30:9)</span> ϫⲉ ⲛ̅ⲛⲁⲥⲉⲓ ⲛ̅ⲧⲁⲣ̅ⲣⲉϥϫⲓϭⲟⲗ ⲛ̅ⲧⲁϫⲟⲟⲥ ϫⲉ ⲛⲓⲙ
  ⲡⲉⲧⲛⲁⲩ ⲉⲣⲟⲓ̈ ⲛ̅ⲧⲁⲣ̅ϩⲏⲕⲉ ⲛ̅ⲧⲁϫⲓⲟⲩⲉ ⲛ̅ⲧⲁⲱⲣⲕ ⲙ̅ⲡⲣⲁⲛ ⲙ̅ⲡⲁⲛⲟⲩⲧⲉ. <span style=
  "color:#b00e23">(ⲗ̅ⲅ̅)</span> <span style="color:#05537d">(30:10)</span>
  ⲙ̅ⲡⲣ̅ϯ ⲛ̅ⲟⲩϩⲙ̅ϩⲁⲗ ⲉⲧⲟⲟⲧϥ̅ ⲙ̅ⲡⲉϥϫⲟⲉⲓⲥ ⲙⲏⲡⲟⲧⲉ ⲛϥ̅ⲥϩⲟⲩⲱⲣⲕ̅ ⲛⲅ̅ⲧⲁⲕⲟ. <span style=
  "color:#b00e23">(ⲗ̅ⲇ̅)</span> <span style="color:#05537d">(30:11)</span> ϣⲁⲣⲉ
  ⲟⲩϣⲏⲣⲉ ⲉϥϩⲟⲟⲩ ⲥⲁϩⲟⲩ ⲙ̅ⲡⲉϥⲉⲓⲱⲧ ⲁⲩⲱ ⲙⲉϥⲥⲙⲟⲩ ⲉⲧⲉϥⲙⲁⲁⲩ. <span style=
  "color:#b00e23">(ⲗ̅ⲉ̅)</span> <span style="color:#05537d">(30:12)</span> ϣⲁⲣⲉ
  ⲡϣⲣ̅ⲃⲱⲱⲛ ⲕⲣⲓⲛⲉ ⲙ̅ⲙⲟϥ ϩⲱⲥ ⲇⲓⲕⲁⲓⲟⲥ ⲧⲉϥϩⲓⲏ ⲇⲉ ⲙ̅ⲡϥ̅ⲧⲃ̅ⲃⲟⲥ. <span style=
  "color:#b00e23">(ⲗ̅ⲋ̅)</span> <span style="color:#05537d">(30:13)</span>
  ⲟⲩϫⲁⲥⲓⲃⲁⲗ ⲡⲉ ⲟⲩϣⲏⲣⲉ ⲉϥϩⲟⲟⲩ ⲛⲉϥⲉⲛⲧⲟⲗⲏ ⲇⲉ ⲙ̅ⲙⲓⲛ ⲙ̅ⲙⲟϥ ⲛⲁⲛⲟⲩ ⲛ̅ⲛⲁϩⲣⲁϥ ⲁⲩⲱ
  ϣⲁϥϫⲓⲥⲉ ⲙ̅ⲙⲟϥ ϩⲛ̅ ⲛⲉϥⲃⲟⲩϩⲉ. <span style="color:#b00e23">(ⲗ̅ⲍ̅)</span>
  <span style="color:#05537d">(30:14)</span> ϩⲉⲛⲥⲏϥⲉ ⲛⲉ ⲛⲟⲃϩⲉ ⲙ̅ⲡϣⲏⲣⲉ ⲉⲑⲟⲟⲩ ⲁⲩⲱ
  ϩⲉⲛⲣⲉϥϣⲱⲱⲧ ⲛⲉ ⲛⲉϥⲛⲁϫϩⲉ ϩⲱⲥⲧⲉ ⲉⲧⲁⲕⲟ ⲛ̅ⲛⲉⲧⲑⲃ̅ⲃⲓⲏⲩ ⲙ̅ⲡⲕⲁϩ ⲁⲩⲱ ⲛⲉⲩϩⲏⲕⲉ ⲉⲃⲟⲗ ϩⲛ̅
  ⲛⲣⲱⲙⲉ. <span style="color:#b00e23">(ⲗ̅ⲏ̅)</span> <span style=
  "color:#05537d">(23)</span> ⲉⲓϫⲱ ϭⲉ ⲛⲛⲁⲓ̈ ⲛⲏⲧⲛ ⲛⲥⲟⲫⲟⲥ ⲉⲧⲣⲉⲧⲛⲛⲟⲓ ⲛⲁⲛⲟⲩ ϫⲓϩⲟ ⲁⲛ
  ϩⲛ̅ ⲟⲩϩⲁⲡ ⲟⲩⲇⲉ ⲉⲡⲓⲃⲟⲩⲗⲉⲩⲉ ⲟⲩⲁⲁⲃ ⲁⲛ. <span style="color:#b00e23">(ⲗ̅ⲑ̅)</span>
  <span style="color:#05537d">(24)</span> ⲡⲉⲧⲛⲁϫⲟⲟⲥ ϫⲉ ⲟⲩⲇⲓⲕⲁⲓⲟⲥ ⲡⲉ ⲡⲁⲥⲉⲃⲏⲥ
  ϥⲛⲁϣⲱⲡⲉ ⲉϥⲥϩⲟⲩⲟⲣⲧ̅ ϩⲛ̅ ⲛ̅ⲗⲁⲟⲥ ⲁⲩⲱ ⲙ̅ⲙⲉⲥⲧⲉ ϩⲛ̅ ⲛ̅ϩⲉⲑⲛⲟⲥ. <span style=
  "color:#b00e23">(ⲙ̅)</span> <span style="color:#05537d">(25)</span> ⲥⲉⲛⲁⲧⲁⲓⲟ
  ⲇⲉ ⲛ̅ⲛⲉⲧϫⲓⲡⲓⲟ ⲡⲉⲥⲙⲟⲩ ⲇⲉ ⲉⲧⲛⲁⲛⲟⲩϥ ⲛⲏⲩ ⲉϫⲱⲟⲩ. <span style=
  "color:#b00e23">(ⲙ̅ⲁ̅)</span> <span style="color:#05537d">(26)</span>
  ⲥⲉⲛⲁⲙⲉⲣⲉ ⲛⲉⲥⲡⲟⲧⲟⲩ ⲇⲉ ⲉⲧϫⲱ ⲛ̅ⲛ̅ϣⲁϫⲉ ⲉⲧⲛⲁⲛⲟⲩⲟⲩ. <span style=
  "color:#b00e23">(ⲙ̅ⲃ̅)</span> <span style="color:#05537d">(27)</span> ⲥⲃ̅ⲧⲉ
  ⲛⲉⲕϩⲃⲏⲩⲉ ⲉⲧⲉⲕϩⲓⲏ ⲁⲩⲱ ⲛⲅ̅ⲥⲃ̅ⲧⲱⲧⲕ̅ ⲉⲧⲉⲕⲥⲱϣ ⲛⲅ̅ⲟⲩⲁϩⲕ̅ ⲛ̅ⲥⲱⲓ̈ ⲁⲩⲱ ⲕⲛⲁⲕⲱⲧ
  ⲙ̅ⲡⲉⲕⲏⲓ̈. <span style="color:#b00e23">(ⲙ̅ⲅ̅)</span> <span style=
  "color:#05537d">(28)</span> ⲙ̅ⲡⲣ̅ⲣ̅ⲙⲛ̅ⲧⲣⲉ ⲛ̅ⲛⲟⲩϫ ⲉⲡⲉⲕⲣ̅ⲙⲛ̅ϯⲙⲉ ⲁⲩⲱ ⲙ̅ⲡⲣ̅ⲟⲩⲱϣⲥ̅
  ⲙ̅ⲙⲟⲕ ϩⲓ ⲛⲉⲕⲥⲡⲟⲧⲟⲩ. <span style="color:#b00e23">(ⲙ̅ⲇ̅)</span> <span style=
  "color:#05537d">(29)</span> ⲙ̅ⲡⲣ̅ϫⲟⲟⲥ ϫⲉ ϯⲛⲁⲉⲓⲣⲉ ⲛⲁϥ ⲕⲁⲧⲁ ⲑⲉ ⲉⲛⲧⲁϥⲉⲓⲣⲉ ⲛⲁⲓ̈
  ⲧⲁⲧⲱⲱⲃⲉ ⲛⲁϥ ⲛ̅ⲛⲉϥϫⲓⲛ̅ϭⲟⲛⲥ̅ ⲉⲛⲧⲁϥⲁⲁⲩ ⲛⲁⲓ̈. <span style=
  "color:#b00e23">(ⲙ̅ⲉ̅)</span> <span style="color:#05537d">(30)</span> ⲉⲣⲉ
  ⲡⲣⲱⲙⲉ ⲛ̅ⲁⲑⲏⲧ ⲟ ⲛ̅ⲑⲉ ⲛ̅ⲟⲩⲉⲓⲱϩⲉ ⲁⲩⲱ ⲡⲣⲱⲙⲉ ⲛ̅ⲁⲧⲥⲃⲱ ⲛ̅ⲑⲉ ⲛ̅ⲟⲩϭⲱⲙ. <span style=
  "color:#b00e23">(ⲙ̅ⲋ̅)</span> <span style="color:#05537d">(31)</span>
  ⲉⲕϣⲁⲛⲕⲁⲁϥ ϥⲛⲁⲣ̅ϣⲛⲁ ⲁⲩⲱ ⲛϥ̅ⲣ̅ⲛ̅ⲧⲏϭ ⲧⲏⲣϥ̅ ⲛϥ̅ⲣ̅ϫϩⲓⲙ ⲛ̅ⲥⲉⲧⲁⲩⲟ ⲉϩⲣⲁⲓ̈ ⲛ̅ⲛ̅ϫⲟⲗϫⲗ
  ⲛ̅ⲛⲉϥⲱⲛⲉ. <span style="color:#b00e23">(ⲙ̅ⲍ̅)</span> <span style=
  "color:#05537d">(32)</span> ⲙⲛ̅ⲛ̅ⲥⲱⲥ ⲁⲛⲟⲕ ⲁⲓ̈ⲙⲉⲧⲁⲛⲟⲉⲓ ⲁⲓϭⲱϣⲧ̅ ⲉⲥⲉⲧⲡ̅ ⲧⲉⲥⲃⲱ
  ϣⲁⲧⲛⲁⲩ ⲕⲛⲏϫ ⲡⲣⲉϥϫⲛⲁⲁⲩ ⲉⲕⲛⲁⲧⲱⲟⲩⲛ ⲇⲉ ϩⲁ ⲡϩⲓⲛⲏⲃ ⲧⲛⲁⲩ. <span style=
  "color:#b00e23">(ⲙ̅ⲏ̅)</span> <span style="color:#05537d">(33)</span>
  ⲟⲩⲁⲡⲣⲏⲧⲉ ⲙⲉⲛ ⲕϫⲓⲣⲉⲕⲣⲓⲕⲉ ⲕⲛ̅ⲕⲟⲧⲕ̅ ⲛⲟ̅ⲩⲁⲡⲣⲏⲧⲉ ⲕⲕⲱⲗϫ̅ ⲛ̅ⲛⲉⲕϭⲓϫ ϩⲁ ⲕⲟⲩⲛⲅ̅
  ⲛ̅ⲟⲩⲁⲡⲣⲏⲧⲉ. <span style="color:#b00e23">(ⲙ̅ⲑ̅)</span> <span style=
  "color:#05537d">(34)</span> ⲉϣⲱⲡⲉ ⲇⲉ ⲉⲕϣⲁⲛⲣ̅ ⲡⲁⲓ̈ ⲧⲙⲛ̅ⲧϩⲏⲕⲉ ⲛⲏⲩ ⲛⲁⲕ ⲉⲥⲙⲟⲟϣⲉ
  ⲁⲩⲱ ⲡⲉϭⲱⲣϩ̅ ⲛ̅ⲑⲉ ⲛ̅ⲟⲩⲇⲣⲟⲙⲉⲩⲥ ⲉⲛⲁⲛⲟⲩϥ. <span style="color:#b00e23">(ⲛ̅)</span>
  <span style="color:#05537d">(30:15)</span> ⲟⲩⲛ̅ⲧⲉ ⲧⲉⲃⲇⲉⲗⲗⲏ ϣⲙ̅ⲧϣⲉ ⲉⲣⲉⲉⲥⲙⲉ
  ⲙ̅ⲙⲟⲟⲩ ϩⲛ̅ ⲟⲩⲙⲉ ⲁⲩⲱ ⲧⲉⲓ̈ ϣⲟⲙⲧⲉ ⲙ̅ⲡⲟⲩⲧⲥⲓⲟⲥ. <span style=
  "color:#b00e23">(ⲛ̅ⲁ̅)</span> <span style="color:#05537d">(30:16)</span>
  ⲁⲙⲛ̅ⲧⲉ ⲙⲛ̅ ⲡⲙⲉ ⲛ̅ⲥϩⲓⲙⲉ ⲙⲛ̅ ⲡⲧⲁⲣⲧⲁⲣⲟⲥ ⲙⲛ̅ ⲡⲕⲁϩ ⲉⲙⲉϥⲥⲓ ⲙ̅ⲙⲟⲟⲩ ⲙⲛ̅ ⲡⲙⲟⲟⲩ ⲙⲛ̅
  ⲡⲕⲱϩⲧ̅ ⲉⲛⲛⲉⲩϫⲟⲟⲥ ϫⲉ ϩⲱ ⲁⲩⲱ ⲧⲙⲉϩϥⲧⲟⲟⲩ ⲙ̅ⲡⲟⲩϩⲉ ⲉⲣⲟⲥ ⲉⲥϫⲟⲟⲥ ϫⲉ ϥⲣⲱϣⲉ.
  <span style="color:#b00e23">(ⲛ̅ⲃ̅)</span> <span style=
  "color:#05537d">(30:17)</span> ⲡⲃⲁⲗ ⲉⲧⲥⲱⲃⲉ ⲛ̅ⲥⲁ ⲡⲉϥⲉⲓⲱⲧ ⲁⲩⲱ ⲉⲧⲥⲱϣ
  ⲛ̅ⲧⲙⲛ̅ⲧϩⲗ̅ⲗⲟ ⲛ̅ⲧⲉⲥⲙⲁⲁⲩ ⲉⲣⲉ ⲛⲁⲃⲟⲟⲕⲉ ϣⲉⲕϣⲱⲕϥ̅ ⲉⲃⲟⲗ ϩⲛ̅ ⲛ̅ⲉⲓⲁ ⲁⲩⲱ ⲛ̅ⲧⲉⲙⲙⲁⲥ
  ⲛⲁϩⲱⲙⲉ ⲟⲩⲟⲙϥ̅. <span style="color:#b00e23">(ⲛ̅ⲅ̅)</span> <span style=
  "color:#05537d">(30:18)</span> ϣⲟⲙⲛ̅ⲧ ⲇⲉ ⲛⲉⲧⲙⲟⲕϩ̅ ⲛⲁⲓ̈ ⲉⲛⲟⲓ̈ ⲙ̅ⲙⲟⲟⲩ ⲁⲩⲱ
  ⲛ̅ϯⲥⲟⲟⲩⲛ ⲉⲛⲟⲓ ⲙ̅ⲙⲟⲟⲩ ⲁⲩⲱ ⲛ̅ϯⲥⲟⲟⲩⲛ ⲁⲛ ⲙ̅ⲡⲙⲉϩϥⲧⲟⲟⲩ. <span style=
  "color:#b00e23">(ⲛ̅ⲇ̅)</span> <span style="color:#05537d">(30:19)</span>
  ⲧⲉϩⲓⲏ ⲛ̅ⲟⲩⲁϩⲱⲙ ⲉϥϩⲏⲗ ⲁⲩⲱ ⲛⲉϩⲓⲟⲟⲩⲉ ⲛ̅ⲟⲩϩⲟϥ ϩⲓ ⲟⲩⲡⲉⲧⲣⲁ ⲙⲛ̅ ⲛⲉϩⲓⲟⲟⲩⲉ ⲛ̅ⲟⲩϫⲟⲓ̈
  ⲉϥⲣ̅ϩⲱⲧ ⲁⲩⲱ ⲛⲉϩⲓⲟⲟⲩⲉ ⲛ̅ⲟⲩⲣⲱⲙⲉ ⲉϥϩⲛ̅ ⲧⲉϥⲙⲛ̅ⲧⲕⲟⲩⲓ̈. <span style=
  "color:#b00e23">(ⲛ̅ⲉ̅)</span> <span style="color:#05537d">(30:20)</span>
  ⲟⲩⲧⲉⲓ̈ⲙⲓⲛⲉ ⲧⲉ ⲧⲉϩⲓⲏ ⲛ̅ⲟⲩⲥϩⲓⲙⲉ ⲛ̅ⲛⲟⲉⲓⲕ ⲧⲁⲓ̈ ⲉⲧⲥⲛⲁⲣ̅ⲡⲉⲧⲥⲛⲁⲁⲁϥ ⲛⲥ̅ⲉⲓⲁⲁⲥ ⲛⲥ̅ϫⲟⲟⲥ
  ϫⲉ ⲙ̅ⲡⲓⲣ̅ⲗⲁⲁⲩ ⲛ̅ⲛⲟⲃⲉ. <span style="color:#b00e23">(ⲛ̅ⲋ̅)</span> <span style=
  "color:#05537d">(30:21)</span> ⲉⲣⲉ ⲡⲕⲁϩ ⲕⲓⲙ ϩⲛ̅ ϣⲙ̅ⲧ ϩⲱⲃ ⲁⲩⲱ ⲙⲛ̅ϭⲟⲙ ⲙ̅ⲙⲟϥ ⲉϥⲓ
  ϩⲁ ⲡⲙⲉϩϥⲧⲟⲟⲩ. <span style="color:#b00e23">(ⲛ̅ⲍ̅)</span> <span style=
  "color:#05537d">(30:22)</span> ⲟⲩϩⲙ̅ϩⲁⲗ ⲉϥϣⲁⲛⲣ̅ⲣ̅ⲣⲟ ⲁⲩⲱ ⲛ̅ⲧⲉ ⲟⲩⲁⲑⲏⲧ ⲥⲉⲓ
  ⲛ̅ⲟⲩⲟⲉⲓⲕ. <span style="color:#b00e23">(ⲛ̅ⲏ̅)</span> <span style=
  "color:#05537d">(30:23)</span> ⲁⲩⲱ ⲛ̅ⲧⲉ ⲟⲩϩⲙ̅ϩⲁⲗ ⲛⲉϫ ⲧⲉⲥϫⲟⲉⲓⲥ ⲉⲃⲟⲗ ⲁⲩⲱ ⲛ̅ⲧⲉ
  ⲟⲩⲥϩⲓⲙⲉ ⲙ̅ⲙⲉⲥⲧⲏ ⲙⲁⲧⲉ ⲛ̅ⲟⲩϩⲁⲓ ⲉⲛⲁⲛⲟⲩϥ. <span style=
  "color:#b00e23">(ⲛ̅ⲑ̅)</span> <span style="color:#05537d">(30:24)</span>
  ϥⲧⲟⲟⲩ ⲇⲉ ⲛ̅ⲉⲗⲁⲭⲓⲥⲧⲟⲛ ⲛⲉⲧϩⲓϫⲙ̅ ⲡⲕⲁϩ ⲛⲁⲓ̈ ⲇⲉ ϩⲉⲛⲥⲁⲃⲉ ⲛⲉ ⲉϩⲟⲩⲉ ⲛ̅ⲥⲟⲫⲟⲥ.
  <span style="color:#b00e23">(ⲝ̅)</span> <span style=
  "color:#05537d">(30:25)</span> ⲛ̅ϭⲁϫⲓϥ ⲉⲧⲉⲙⲛ̅ⲧⲟⲩϭⲟⲙ ⲉⲧⲉϣⲁⲩⲥⲃ̅ⲧⲉ ⲛⲉⲩϩⲣⲏⲩⲉ
  ⲙ̅ⲡϣⲱⲙ. <span style="color:#b00e23">(ⲝ̅ⲁ̅)</span> <span style=
  "color:#05537d">(30:26)</span> ⲁⲩⲱ ⲛ̅ⲥⲁⲣⲁϭⲱⲟⲩϣ ⲉⲩϩⲉⲑⲛⲟⲥ ⲡⲉ ⲛ̅ϭⲱⲃ ⲛⲁⲓ̈
  ⲛ̅ⲧⲁⲩⲧⲁⲙⲓⲉ ⲛⲉⲩⲏⲓ̈ ϩⲛ̅ ⲙ̅ⲡⲉⲧⲣⲁ. <span style="color:#b00e23">(ⲝ̅ⲃ̅)</span>
  <span style="color:#05537d">(30:27)</span> ⲙⲛ̅ⲣ̅ⲣⲟ ϩⲓϫⲙ̅ ⲡⲉϣϫⲉ ⲁⲩⲱ ϣⲁⲩϩⲱⲗ
  ⲉⲃⲟⲗ ϩⲛ̅ ⲟⲩⲟⲩⲉϩⲥⲁϩⲛⲉ ⲛ̅ⲟⲩⲱⲧ ⲉⲩⲧⲏϣ. <span style="color:#b00e23">(ⲝ̅ⲅ̅)</span>
  <span style="color:#05537d">(30:28)</span> ⲁⲩⲱ ⲡϩⲁⲕⲗϥ̅ ⲉϥⲧⲁϫⲣⲏⲩ ⲉϫⲛ̅ ⲛⲉϥϭⲓϫ
  ⲁⲩⲱ ⲉϥⲙⲟⲧⲛ̅ ⲛ̅ⲧⲁⲕⲟϥ ⲉϥⲟⲩⲏϩ ϩⲉⲛⲛⲏⲓ̈ ⲛ̅ⲛ̅ⲣ̅ⲣⲱⲟⲩ. <span style=
  "color:#b00e23">(ⲝ̅ⲇ̅)</span> <span style="color:#05537d">(30:29)</span>
  ϣⲟⲙⲛ̅ⲧ ⲇⲉ ⲛⲉⲧⲙⲟⲟϣⲉ ⲕⲁⲗⲱⲥ ⲁⲩⲱ ⲡⲙⲉϩϥⲧⲟⲟⲩ ϣⲁϥⲉⲓ ⲉⲃⲟⲗ ⲉϥⲧⲏϣ. <span style=
  "color:#b00e23">(ⲝ̅ⲉ̅)</span> <span style="color:#05537d">(30:30)</span>
  ⲟⲩⲙⲁⲥ ⲙ̅ⲙⲟⲩⲓ̈ ⲉϥϫⲟⲟⲣ ⲉⲛ̅ⲧⲃ̅ⲛⲟⲟⲩⲉ ⲡⲁⲓ̈ ⲉⲙⲉϥⲕⲧⲟϥ ⲟⲩⲇⲉ ⲙⲉⲣⲉ ⲧⲃ̅ⲛⲏ ⲛⲟϣⲡϥ̅.
  <span style="color:#b00e23">(ⲝ̅ⲋ̅)</span> <span style=
  "color:#05537d">(30:31)</span> ⲁⲩⲱ ⲟⲩⲁⲗⲉⲕⲧⲱⲣ ⲉϥⲙⲟⲟϣⲉ ϩⲛ̅ ϩⲉⲛⲥϩⲓⲙⲉ ⲉϥⲣⲟⲟⲩⲧ ⲁⲩⲱ
  ⲟⲩϭⲓⲉ ⲉϥⲥⲱⲕ ϩⲏⲧϥ̅ ⲙ̅ⲡⲟϩⲉ ⲛ̅ⲃⲁⲁⲙⲡⲉ ⲁⲩⲱ ⲟⲩⲣ̅ⲣⲟ ⲉϥϣⲁϫⲉ ϩⲛ̅ ⲟⲩⲛⲟϭ ⲙ̅ⲙⲏⲏϣⲉ.
  <span style="color:#b00e23">(ⲝ̅ⲍ̅)</span> <span style=
  "color:#05537d">(30:32)</span> ⲡⲁϣⲏⲣⲉ ⲉⲕϣⲁⲛⲕⲁⲁⲕ ⲉϩⲣⲁⲓ̈ ⲉⲩⲟⲩⲛⲟϥ ⲁⲩⲱ ⲛⲅ̅ⲥⲟⲩⲧⲛ̅
  ⲧⲉⲕϭⲓϫ ⲉⲃⲟⲗ ⲉⲣⲱⲕ ϩⲛ̅ ⲟⲩⲙⲓϣⲉ ⲕⲛⲁϫⲓⲥⲱϣ. <span style=
  "color:#b00e23">(ⲝ̅ⲏ̅)</span> <span style="color:#05537d">(30:33)</span>
  ϩⲣⲉⲣⲱⲧⲉ ⲧⲁⲣⲉⲕϭⲛ̅ⲥⲁⲉⲓⲣⲉ ⲉⲕϣⲁⲛⲟϥⲟⲩ ⲇⲉ ⲡⲉⲥⲛⲟϥ ⲛⲏⲩ ⲉⲃⲟⲗ ⲉⲕϣⲁⲛⲥⲱⲕ ⲇⲉ ⲛ̅ϩⲉⲛϣⲁϫⲉ
  ϣⲁⲣⲉ ϩⲉⲛϩⲁⲡ ⲙⲛ̅ ϩⲉⲛⲙⲓϣⲉ ⲉⲓ ⲉⲃⲟⲗ. <span style="color:#b00e23">(ⲝ̅ⲑ̅)</span>
  <span style="color:#05537d">(31:1)</span> ⲛ̅ⲧⲁⲩϫⲉ ⲛⲁϣⲁϫⲉ ϩⲓⲧⲙ̅ ⲡⲛⲟⲩⲧⲉ ⲡϣⲁϫⲉ
  ⲙ̅ⲡⲣ̅ⲣⲟ ⲛ̅ⲧⲁ ⲧⲉϥⲙⲁⲁⲩ ϯⲥⲁⲃⲟϥ ⲉⲣⲟϥ. <span style="color:#b00e23">(ⲟ̅)</span>
  <span style="color:#05537d">(31:2)</span> ⲟⲩⲡⲉⲧⲕ̅ⲛⲁϩⲁⲣⲉϩ ⲉⲣⲟϥ ⲡⲁϣⲏⲣⲉ ⲛ̅ϣⲁϫⲉ
  ⲙ̅ⲡⲛⲟⲩⲧⲉ ⲛⲉ ϯⲛⲁϫⲱ ⲛⲁⲕ ⲙ̅ⲡϣⲣⲡ̅ ⲛ̅ϣⲱⲛⲉ ⲡⲁϣⲏⲣⲉ ⲟⲩ ⲡⲉ ⲡϣⲏⲣⲉ ⲛ̅ϩⲏⲧ ⲏ ⲟⲩ ⲡⲉ ⲡϣⲏⲣⲉ
  ⲛ̅ⲛⲁⲉⲩⲭⲏ. <span style="color:#b00e23">(ⲟ̅ⲁ̅)</span> <span style=
  "color:#05537d">(31:3)</span> ⲙ̅ⲡⲣ̅ϯ ⲛ̅ⲧⲉⲕⲙⲛ̅ⲧⲣⲙ̅ⲙⲁⲟ ⲛ̅ⲛⲉϩⲓⲟⲙⲉ ⲁⲩⲱ ⲛⲉⲕⲭⲣⲏⲙⲁ
  ⲉⲩϣⲟϫⲛⲉ ⲛ̅ϩⲁⲉ. <span style="color:#b00e23">(ⲟ̅ⲃ̅)</span> <span style=
  "color:#05537d">(31:4)</span> ⲁⲣⲓϩⲱⲃ ⲛⲓⲙ ϩⲛ̅ ⲟⲩϣⲟϫⲛⲉ ⲙⲛ̅ ⲟⲩⲧⲱϣ ⲥⲉⲏⲣⲡ̅ ϩⲛ̅
  ⲟⲩϣⲟϫⲛⲉ ϩⲉⲛⲣⲉϥϭⲱⲛⲧ̅ ⲛⲉ ⲛⲉⲓⲛⲟϭ ⲙ̅ⲡⲣ̅ⲧⲣⲉⲩⲥⲉ ⲏⲣⲡ̅ ⲇⲉ <span style=
  "color:#b00e23">(ⲟ̅ⲅ̅)</span> <span style="color:#05537d">(31:5)</span> ϫⲉ
  ⲛ̅ⲛⲉⲩⲥⲱ ⲛ̅ⲥⲉⲣⲡⲱⲃϣ̅ ⲛ̅ⲧⲥⲟⲫⲓⲁ ⲁⲩⲱ ⲛ̅ⲥⲉⲧⲙ̅ⲉϣϭⲙ̅ϭⲟⲙ ⲉⲕⲣⲓⲛⲉ ⲛ̅ⲛ̅ϭⲱⲃ ϩⲛ̅ ⲟⲩⲥⲟⲟⲩⲧⲛ̅.
  <span style="color:#b00e23">(ⲟ̅ⲇ̅)</span> <span style=
  "color:#05537d">(31:6)</span> ϯ ⲡϯϩⲉ ⲛ̅ⲛⲉⲧϩⲛ̅ ϩⲉⲛⲗⲩⲡⲏ ⲁⲩⲱ ⲡⲥⲉⲏⲣⲡ̅ ⲛ̅ⲛⲉⲧϩⲛ̅
  ϩⲉⲛⲙ̅ⲕⲁϩ ⲛ̅ϩⲏⲧ. <span style="color:#b00e23">(ⲟ̅ⲉ̅)</span> <span style=
  "color:#05537d">(31:7)</span> ϫⲉ ⲉⲩⲣ̅ⲡⲱⲃϣ̅ ⲛ̅ⲧⲉⲩⲙⲛ̅ⲧϩⲏⲕⲉ ⲁⲩⲱ ⲛ̅ⲥⲉⲧⲙ̅ⲣ̅ⲡⲙⲉⲉⲩⲉ
  ⲛ̅ⲛⲉⲩϩⲓⲥⲉ ϫⲓⲛ ⲧⲉⲛⲟⲩ. <span style="color:#b00e23">(ⲟ̅ⲋ̅)</span> <span style=
  "color:#05537d">(31:8)</span> ⲁⲩⲱⲛ ⲛ̅ⲣⲱⲕ ⲉⲡϣⲁϫⲉ ⲙ̅ⲡⲛⲟⲩⲧⲉ ⲛⲅ̅ⲕⲣⲓⲛⲉ ⲙ̅ⲙⲟⲟⲩ
  ⲧⲏⲣⲟⲩ ϩⲛ̅ ⲟⲩⲟⲩϫⲁⲓ̈. <span style="color:#b00e23">(ⲟ̅ⲍ̅)</span> <span style=
  "color:#05537d">(31:9)</span> ⲛⲅ̅ⲇⲓⲁⲕⲣⲓⲛⲉ ⲇⲉ ⲙ̅ⲡϩⲏⲕⲉ ⲙⲛ̅ ⲡϭⲱⲃ.
  <h3 id="proverbs25">25</h3><span style="color:#b00e23">(ⲁ̅)</span> ⲛⲁⲓ̈ ⲛⲉ
  ⲛⲉⲥⲃⲟⲟⲩⲉ ⲛ̅ⲥⲟⲗⲟⲙⲱⲛ ⲁϫⲛ̅ ⲙⲉⲉⲩⲉ ⲛⲁⲓ̈ ⲛ̅ⲧⲁ ⲛⲉϣⲃⲉⲉⲣ ⲛ̅ⲉⲍⲉⲕⲓⲁⲥ ⲡⲣ̅ⲣⲟ ⲛ̅ϯⲟⲩⲇⲁⲓⲁ
  ⲥϩⲁⲓ̈ⲥⲟⲩ. <span style="color:#b00e23">(ⲃ̅)</span> ⲡⲉⲟⲟⲩ ⲙ̅ⲡⲛⲟⲩⲧⲉ ⲡⲉ ϩⲱⲛ
  ⲛ̅ⲟⲩϣⲁϫⲉ ⲡⲉⲟⲟⲩ ⲇⲉ ⲙ̅ⲡⲣ̅ⲣⲟ ⲡⲉ ⲧⲁⲓ̈ ⲉⲛⲉϥϩⲃⲏⲩⲉ. <span style=
  "color:#b00e23">(ⲅ̅)</span> ⲧⲡⲉ ϫⲟⲥⲉ ⲡⲕⲁϩ ϣⲏⲕ ϩⲉⲛⲁⲧⲉⲓⲙⲉ ⲇⲉ ⲉⲣⲟⲟⲩ ⲛⲉ ⲛ̅ϩⲏⲧ
  ⲛ̅ⲛⲉⲣⲱⲟⲩ. <span style="color:#b00e23">(ⲇ̅)</span> ⲣⲉϩⲧ̅ ⲟⲩϩⲁⲧ ⲉϥϩⲟⲟⲩ
  ⲧⲁⲣⲉϥⲧⲃ̅ⲃⲟ ⲧⲏⲣϥ̅. <span style="color:#b00e23">(ⲉ̅)</span> ⲙⲉⲩⲧⲛ̅ⲁⲥⲉⲃⲏⲥ
  ⲙ̅ⲡⲉⲙ̅ⲧⲟ ⲉⲃⲟⲗ ⲙ̅ⲡⲣ̅ⲣⲟ ⲁⲩⲱ ⲡⲉϥⲑⲣⲟⲛⲟⲥ ⲛⲁⲥⲟⲟⲩⲧⲛ̅ ϩⲛ̅ ⲟⲩⲇⲓⲕⲁⲓⲟⲥⲩⲛⲏ. <span style=
  "color:#b00e23">(ⲋ̅)</span> ⲙ̅ⲡⲣ̅ϫⲓⲥⲉ ⲙ̅ⲙⲟⲕ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲟⲩⲣ̅ⲣⲟ ⲁⲩⲱ
  ⲙ̅ⲡⲣ̅ⲁϩⲉⲣⲁⲧⲕ̅ ⲉⲡⲙⲁ ⲛ̅ϩⲉⲛϫⲱⲱⲣⲉ <span style="color:#b00e23">(ⲍ̅)</span> ⲛⲁⲛⲟⲩⲥ
  ⲅⲁⲣ ⲛ̅ⲥⲉϫⲟⲟⲥ ⲛⲁⲕ ϫⲉ ⲁⲙⲟⲩ ⲉϩⲣⲁⲓ̈ ⲛⲁⲓ̈ ⲉϩⲟⲩⲉ ⲛⲅ̅ⲑⲃ̅ⲃⲓⲟ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲛ̅ϫⲱⲱⲣⲉ
  ⲁϫⲓ ⲛⲉⲛⲧⲁ ⲛⲉⲕⲃⲁⲗ ⲛⲁⲩ ⲉⲣⲟⲟⲩ. <span style="color:#b00e23">(ⲏ̅)</span> ⲛ̅ⲥⲉⲧⲙ̅ϩⲉ
  ⲉⲣⲟⲕ ϩⲛ̅ ⲟⲩⲙⲓϣⲉ ϩⲛ̅ ⲟⲩϭⲉⲡⲏ ϫⲉⲕⲁⲥ ⲛ̅ⲛⲉⲕⲣ̅ϩⲧⲏⲕ ϩⲛ̅ ⲧⲉⲕϩⲁⲏ ⲉⲣϣⲁⲛ ⲛⲉⲕϣⲃⲏⲣ
  ⲛⲉϭⲛⲟⲩϭⲕ. <span style="color:#b00e23">(ⲑ̅)</span> ⲥⲁϩⲱⲕ ϩⲏⲧϥ̅
  ⲙ̅ⲡⲣ̅ⲕⲁⲧⲁⲫⲣⲟⲛⲉⲓ. <span style="color:#b00e23">(ⲓ̅)</span> ϫⲉ ⲛ̅ⲛⲉ ⲡⲉⲕϣⲃⲏⲣ ⲙⲉⲛ
  ⲛⲉϭⲛⲟⲩϭⲕ ⲡⲙⲓϣⲉ ⲇⲉ ⲛ̅ⲧⲙⲛ̅ⲧϫⲁϫⲉ ⲛⲁⲥⲁϩⲱⲥ ⲁⲛ ⲉⲃⲟⲗ ⲙ̅ⲙⲟⲕ ⲁⲗⲗⲁ ⲉⲥⲛⲁⲣ̅ⲑⲉ ⲛⲁⲕ ⲙ̅ⲡⲙⲟⲩ
  ϩⲁⲣⲉϩ ⲛⲁⲕ ⲉⲩⲭⲁⲣⲓⲥ ⲙⲛ̅ ⲟⲩⲙⲛ̅ⲧϣⲃⲏⲣ ϩⲛ̅ ⲟⲩⲙⲛ̅ⲧⲣⲙ̅ϩⲉ ⲧⲁϫⲣⲟⲥ ⲛⲁⲕ ϫⲉ ⲛ̅ⲛⲉⲕϣⲱⲡⲉ ϩⲁ
  ⲛⲟϭⲛⲉϭ ⲁⲗⲗⲁ ϩⲁⲣⲉϩ ⲉⲛⲉⲕϩⲓⲟⲟⲩⲉ ⲉⲩⲥⲙⲟⲛⲧ̅. <span style=
  "color:#b00e23">(ⲓ̅ⲁ̅)</span> ⲛ̅ⲑⲉ ⲛ̅ⲟⲩϫⲙⲡⲉϩ ⲛ̅ⲛⲟⲩⲃ ϩⲛ̅ ⲟⲩϩⲟⲣⲙⲓⲥⲕⲟⲥ ⲛ̅ⲥⲁⲣⲇⲓⲟⲛ
  ⲧⲁⲓ̈ ⲧⲉ ⲑⲉ ⲛ̅ⲟⲩϣⲁϫⲉ ⲉϥⲧⲁⲓ̈ⲏⲩ ⲉϫⲟⲟϥ ⲉⲩⲙⲁⲁϫⲉ ⲛ̅ⲥⲧⲙⲏⲧ. <span style=
  "color:#b00e23">(ⲓ̅ⲃ̅)</span> ⲟⲩϭⲁϫⲉ ⲛ̅ⲛⲟⲩⲃ ⲉⲣⲉ ⲟⲩⲥⲁⲣⲇⲓⲟⲛ ⲉϥⲧⲁⲓ̈ⲏⲩ ⲧⲟ ⲉⲣⲟϥ
  ⲧⲁⲓ̈ ⲧⲉ ⲑⲉ ⲛ̅ⲛ̅ϣⲁϫⲉ ⲛ̅ⲛ̅ⲥⲟⲫⲟⲥ ⲉⲩⲙⲁⲁϫⲉ ⲛ̅ⲣⲉϥⲥⲱⲧⲙ̅. <span style=
  "color:#b00e23">(ⲓ̅ⲅ̅)</span> ⲛ̅ⲑⲉ ⲙ̅ⲡⲓⲉⲃⲟⲗ ⲛ̅ⲟⲩⲭⲓⲱⲛ ϩⲙ̅ ⲡⲱϩⲥ̅ ⲉϣⲁϥϯⲙ̅ⲧⲟⲛ
  ⲛ̅ⲟⲩϫⲟⲩϥ ⲧⲁⲓ̈ ⲧⲉ ⲑⲉ ⲛ̅ⲟⲩϥⲁⲓϣⲓⲛⲉ ⲉϥⲛ̅ϩⲟⲧ ⲛ̅ⲛⲉⲧⲛⲁϫⲟⲟϥ ϣⲁϥⲱⲫⲉⲗⲓ ⲅⲁⲣ ⲛ̅ⲛⲉⲯⲩⲭⲏ
  ⲛ̅ⲛⲉⲧϥ̅ⲛⲁϫⲓⲟⲩⲱ ⲛⲁⲩ. <span style="color:#b00e23">(ⲓ̅ⲇ̅)</span> ⲛ̅ⲑⲉ ⲛ̅ϩⲉⲛⲧⲏⲩ
  ⲙⲛ̅ ϩⲉⲛⲕⲗⲟⲟⲗⲉ ⲙⲛ̅ ϩⲉⲛϩⲱⲟⲩ ⲉⲩⲟⲩⲟⲛϩ̅ ⲉⲃⲟⲗ ⲧⲁⲓ̈ ⲧⲉ ⲑⲉ ⲛ̅ⲛⲉⲧϣⲟⲩϣⲟⲩ ⲙ̅ⲙⲟⲟⲩ ϩⲛ̅ ⲟⲩϯ
  ⲛ̅ⲛⲟⲩϫ. <span style="color:#b00e23">(ⲓ̅ⲉ̅)</span> ⲉⲣⲉ ⲡⲥⲟⲟⲩⲧⲛ̅ ϣⲟⲟⲡ
  ⲛ̅ⲛⲉⲣ̅ⲣⲱⲟⲩ ϩⲛ̅ ⲟⲩⲙⲛ̅ⲧϩⲁⲣϣ̅ϩⲏⲧ ϣⲁⲣⲉ ⲟⲩⲗⲁⲥ ⲇⲉ ⲛ̅ϭⲱⲛⲧ̅ ⲟⲩⲉϣϥ̅ ϩⲉⲛⲕⲉⲉⲥ.
  <span style="color:#b00e23">(ⲓ̅ⲋ̅)</span> ⲉⲕϣⲁⲛϩⲉ ⲉⲉⲃⲓⲱ ⲟⲩⲉⲙ ⲡⲉⲕⲣⲱϣⲉ ⲙⲏⲡⲟⲧⲉ
  ⲛⲅ̅ⲉⲓ ⲛⲅ̅ⲛⲁⲃⲟⲗ. <span style="color:#b00e23">(ⲓ̅ⲍ̅)</span> ⲙ̅ⲡⲣ̅ⲧⲁϣⲉ ⲃⲱⲕ ⲉϩⲟⲩⲛ
  ⲙ̅ⲡⲉⲕϣⲃⲏⲣ ⲙⲏⲡⲟⲧⲉ ⲛϥ̅ⲥⲉⲓ ⲙ̅ⲙⲟⲕ ⲛϥ̅ⲙⲉⲥⲧⲱⲕ. <span style=
  "color:#b00e23">(ⲓ̅ⲏ̅)</span> ⲛ̅ⲑⲉ ⲛ̅ⲟⲩϭⲉⲣⲱⲃ ⲙⲛ̅ ⲟⲩⲥⲏϥⲉ ⲙⲛ̅ ⲟⲩⲥⲟⲧⲉ ⲛⲁⲕⲓⲥ ⲧⲁⲓ̈
  ⲧⲉ ⲑⲉ ⲛ̅ⲟⲩⲣⲱⲙⲉ ⲉϥⲣ̅ⲙⲛ̅ⲧⲣⲉ ⲉⲡⲉϥϣⲃⲏⲣ ⲛ̅ⲟⲩⲙⲛ̅ⲧⲙⲛ̅ⲧⲣⲉ ⲛ̅ⲛⲟⲩϫ. <span style=
  "color:#b00e23">(ⲓ̅ⲑ̅)</span> ⲧⲉϩⲓⲏ ⲙ̅ⲡⲡⲉⲑⲟⲟⲩ ⲙⲛ̅ⲧⲟⲩⲣⲏⲧⲉ ⲙ̅ⲡⲡⲁⲣⲁⲛⲟⲙⲟⲥ ⲛⲁⲧⲁⲕⲟ
  ϩⲛ̅ ⲟⲩϩⲟⲟⲩ ⲉϥϩⲟⲟⲩ. <span style="color:#b00e23">(ⲕ̅)</span> ⲛ̅ⲑⲉ ⲉϣⲁⲣⲉ ⲟⲩϩⲙ̅ϫ
  ⲣ̅ⲃⲟⲟⲛⲉ ⲛ̅ⲟⲩⲥⲁϣ ⲧⲁⲓ̈ ⲧⲉ ⲑⲉ ⲛ̅ⲟⲩϣⲱⲱⲛⲉ ϩⲛ̅ ⲟⲩⲥⲱⲙⲁ ⲉϣⲁϥⲗⲩⲡⲓ ⲙ̅ⲡϩⲏⲧ ⲛ̅ⲑⲉ
  ⲛ̅ⲟⲩϩⲟⲟⲗⲉ ϩⲛ̅ ⲟⲩϩⲟⲓ̈ⲧⲉ ⲁⲩⲱ ⲟⲩϥⲛ̅ⲧ ϩⲛ̅ ⲟⲩϣⲉ ⲧⲁⲓ̈ ⲧⲉ ⲑⲉ ⲉϣⲁⲣⲉ ⲧⲗⲩⲡⲏ ⲙ̅ⲡⲣⲱⲙⲉ
  ⲃⲗⲁⲡⲧⲉⲓ ⲙ̅ⲡⲉϥϩⲏⲧ. <span style="color:#b00e23">(ⲕ̅ⲁ̅)</span> ⲉⲣϣⲁⲛ ⲡⲉⲕϫⲁϫⲉ ϩⲕⲟ
  ⲙⲁⲧⲙ̅ⲙⲟϥ ⲁⲩⲱ ⲉϥϣⲁⲛⲉⲓⲃⲉ ⲙⲁⲧⲥⲟϥ. <span style="color:#b00e23">(ⲕ̅ⲃ̅)</span>
  ⲉⲕⲉⲓⲣⲉ ⲅⲁⲣ ⲙ̅ⲡⲁⲓ̈ ⲕⲛⲁⲡⲣϣ̅ ϩⲉⲛϫⲃ̅ⲃⲉⲥ ⲛ̅ⲕⲱϩⲧ̅ ⲉϫⲛ̅ ⲧⲉϥⲁⲡⲉ ⲡⲛⲟⲩⲧⲉ ⲇⲉ ⲛⲁⲧⲱⲱⲃⲉ ⲛⲁⲕ
  ⲛⲙ̅ⲙⲛ̅ⲧⲙⲉ. <span style="color:#b00e23">(ⲕ̅ⲅ̅)</span> ϣⲁⲣⲉ ⲟⲩⲧⲏⲩ ⲛ̅ⲙ̅ϩⲓⲧ
  ⲧⲟⲩⲛⲉⲥ ϩⲛ̅ⲕⲗⲟⲟⲗⲉ ⲟⲩϩⲟ ⲇⲉ ⲛ̅ⲁⲧϣⲓⲡⲉ ϣⲁϥϯ ⲛⲟⲩϭⲥ̅ ⲛ̅ϩⲉⲛⲗⲁⲥ. <span style=
  "color:#b00e23">(ⲕ̅ⲇ̅)</span> ⲛⲁⲛⲟⲩ ⲟⲩⲱϩ ϩⲓⲕⲗϫⲉ ⲛ̅ⲟⲩϫⲉⲛⲉⲡⲱⲣ ⲉϩⲟⲩⲉ ⲉⲟⲩⲱϩ ϩⲛ̅
  ⲟⲩⲏⲓ̈ ⲛ̅ⲃⲣ̅ⲣⲉ ⲙⲛ̅ ⲟⲩⲥϩⲓⲙⲉ ⲛ̅ⲣⲉϥⲥⲁϩⲟⲩ. <span style=
  "color:#b00e23">(ⲕ̅ⲉ̅)</span> ⲛⲁⲛⲟⲩ ⲟⲩⲙⲟⲟⲩ ⲉϥⲕⲏⲃ ⲛ̅ⲟⲩⲯⲩⲭⲏ ⲉⲥⲟⲃⲉ ⲁⲩⲱ ⲟⲩⲟⲩⲱ
  ⲉⲛⲁⲛⲟⲩϥ ⲙ̅ⲡⲟⲩⲉ. <span style="color:#b00e23">(ⲕ̅ⲋ̅)</span> ⲛ̅ⲑⲉ ⲙ̅ⲡⲉⲧⲛⲁⲧⲱⲙ
  ⲉⲣ̅ⲛ̅ⲟⲩⲡⲏⲅⲏ ⲙ̅ⲙⲟⲟⲩ ⲁⲩⲱ ⲡⲉⲧⲛⲁⲧⲁⲕⲉ ⲟⲩⲙⲟⲟⲩ ⲉϥⲥⲱⲕ ϥϫⲓⲛ̅ϭⲟⲛⲥ̅ ⲧⲁⲓ̈ ⲧⲉ ⲑⲉ
  ⲙ̅ⲡⲉⲧⲛⲁⲥⲉϣ ⲟⲩⲣⲱⲙⲉ ⲛ̅ⲇⲓⲕⲁⲓⲟⲥ ⲙ̅ⲡⲉⲙ̅ⲧⲟ ⲉⲃⲟⲗ ⲛ̅ⲟⲩⲁⲥⲉⲃⲏⲥ <span style=
  "color:#b00e23">(ⲕ̅ⲍ̅)</span> ⲛⲁⲛⲟⲩ ⲟⲩⲉⲙ ϩⲁϩ ⲁⲛ ⲛ̅ⲉⲃⲓⲱ ϣ̅ϣⲉ ⲇⲉ ⲉⲧⲁⲓⲉ ⲛ̅ϣⲁϫⲉ
  ⲉⲧⲧⲁⲓ̈ⲏⲩ. <span style="color:#b00e23">(ⲕ̅ⲏ̅)</span> ⲛ̅ⲑⲉ ⲛ̅ⲟⲩⲡⲟⲗⲓⲥ ⲉⲣⲉ
  ⲛⲉⲥⲥⲟⲃⲧ̅ ϣⲣ̅ϣⲱⲣ ⲧⲁⲓ̈ ⲧⲉ ⲑⲉ ⲙ̅ⲡⲣⲱⲙⲉ ⲉⲧⲉⲛϥ̅ⲣ̅ϩⲱⲃ ⲁⲛ ϩⲛ̅ ⲟⲩϣⲟϫⲛⲉ.
  <h3 id="proverbs26">26</h3><span style="color:#b00e23">(ⲁ̅)</span> ⲛ̅ⲑⲉ
  ⲛ̅ⲟⲩⲉⲓⲱⲧ ϩⲙ̅ ⲡⲱϩⲥ̅ ⲁⲩⲱ ⲟⲩϩⲱⲟⲩ ϩⲙ̅ ⲡϣⲱⲙ ⲉⲛⲥⲉⲧⲁⲓ̈ⲏⲩ ⲁⲛ ⲧⲁⲓ̈ ⲧⲉ ⲑⲉ ⲉⲧⲉⲙⲛ̅ⲧⲉⲁⲑⲏⲧ
  ⲧⲁⲓⲟ. <span style="color:#b00e23">(ⲃ̅)</span> ⲛ̅ⲑⲉ ⲛ̅ϩⲉⲛϩⲁⲗⲁⲧⲉ ⲙⲛ̅ ϩⲉⲛϫⲁϫ
  ⲉⲩϩⲏⲗ ⲧⲁⲓ̈ ⲧⲉ ⲑⲉ ⲛ̅ⲟⲩⲥⲁϩⲟⲩ ⲉϥϣⲟⲩⲉⲓⲧ ⲉⲛϥ̅ⲛⲏⲩ ⲁⲛ ⲉϫⲛ̅ ⲗⲁⲁⲩ. <span style=
  "color:#b00e23">(ⲅ̅)</span> ⲟⲩⲙⲁⲥⲧⲓⲅⲝ̅ ⲛ̅ⲟⲩϩⲧⲟ ⲁⲩⲱ ⲟⲩϫⲟⲟⲕⲉϥ ⲛ̅ⲟⲩⲉⲓⲱ ⲟⲩϭⲉⲣⲱⲃ
  ⲇⲉ ⲛ̅ⲟⲩϩⲉⲑⲛⲟⲥ ⲛ̅ⲁⲑⲏⲧ. <span style="color:#b00e23">(ⲇ̅)</span> ⲙ̅ⲡⲣ̅ⲟⲩⲱϣⲃ̅
  ⲛ̅ⲟⲩⲁⲑⲏⲧ ⲕⲁⲧⲁ ⲧⲙⲛ̅ⲧⲁⲑⲏⲧ ⲙ̅ⲡⲉⲧⲙ̅ⲙⲁⲩ ϫⲉ ⲛ̅ⲛⲉⲕⲣ̅ ⲧⲉϥϩⲉ. <span style=
  "color:#b00e23">(ⲉ̅)</span> ⲁⲗⲗⲁ ⲟⲩⲱϣⲃ̅ ⲛ̅ⲟⲩⲁⲑⲏⲧ ⲟⲩⲃⲉ ⲧⲉϥⲙⲛ̅ⲧⲁⲑⲏⲧ ϫⲉ
  ⲛ̅ⲛⲉϥⲟⲩⲱⲛϩ̅ ⲉⲃⲟⲗ ⲛ̅ⲥⲟⲫⲟⲥ ⲛ̅ⲛⲁϩⲣⲁϥ ⲙⲁⲩⲁⲁϥ. <span style=
  "color:#b00e23">(ⲋ̅)</span> ⲁⲩⲱ ϣⲁϥϫⲡⲟ ⲛ̅ⲟⲩⲛⲟϭⲛⲉϭ ⲉⲃⲟⲗ ϩⲛ̅ ⲛⲉϥϣⲁϫⲉ ⲉⲕϣⲁⲛϫⲟⲟⲩ
  ⲛ̅ⲟⲩϣⲁϫⲉ ϩⲓⲧⲛ̅ ⲟⲩϥⲁⲓϣⲓⲛⲉ ⲛ̅ⲁⲑⲏⲧ. <span style="color:#b00e23">(ⲍ̅)</span> ϥⲓ
  ⲙ̅ⲙⲁⲩ ⲛ̅ⲧⲉϩⲓⲏ ⲛ̅ⲛⲉϥⲟⲩⲉⲣⲏⲧⲉ ⲁⲩⲱ ⲟⲩⲡⲁⲣϩⲟⲓⲙⲓⲁ ⲉⲃⲟⲗ ϩⲛ̅ⲣⲱⲟⲩ ⲛ̅ⲛ̅ⲁⲑⲏⲧ.
  <span style="color:#b00e23">(ⲏ̅)</span> ⲛ̅ⲑⲉ ⲙ̅ⲡⲉⲧⲛⲁⲙⲟⲩⲣ ⲛ̅ⲟⲩⲱⲛⲉ ϩⲛ̅
  ⲟⲩⲥⲫⲉⲛⲇⲟⲛⲏ ⲧⲁⲓ̈ ⲧⲉ ⲑⲉ ⲙ̅ⲡⲉⲧϯⲉⲟⲟⲩ ⲛ̅ⲟⲩⲁⲑⲏⲧ. <span style=
  "color:#b00e23">(ⲑ̅)</span> ϣⲁⲣⲉ ϩⲉⲛϣⲟⲛⲧⲉ ⲣⲱⲧ ϩⲛ̅ ⲛ̅ϭⲓϫ ⲙ̅ⲡⲣⲉϥϯϩⲉ ⲁⲩⲱ
  ⲟⲩⲙⲛ̅ⲧϩⲙ̅ϩⲁⲗ ϩⲛ̅ ⲛ̅ϭⲓϫ ⲛ̅ⲛ̅ⲁⲑⲏⲧ. <span style="color:#b00e23">(ⲓ̅)</span> ϣⲁⲣⲉ
  ⲣⲱⲙⲉ ⲛⲓⲙ ⲥⲱⲃⲉ ⲛ̅ⲥⲁ ⲛ̅ⲁⲑⲏⲧ ⲁⲩⲱ ⲧⲉⲩϩⲓⲏ ⲅⲁⲣ ⲛⲁⲧⲁⲕⲟ. <span style=
  "color:#b00e23">(ⲓ̅ⲁ̅)</span> ⲛ̅ⲑⲉ ⲛ̅ⲟⲩϩⲟⲟⲣ ⲉϣⲁϥⲕⲟⲧϥ̅ ⲉⲡⲉϥⲕⲁⲃⲟⲗ ⲛ̅ⲥⲉⲙⲉⲥⲧⲱϥ
  ⲧⲁⲓ̈ ⲧⲉ ⲑⲉ ⲙ̅ⲡⲁⲑⲏⲧ ϩⲛ̅ ⲧⲉϥⲕⲁⲕⲓⲁ ⲉϣⲁϥⲕⲟⲧϥ̅ ⲉⲡⲉϥⲛⲟⲃⲉ ⲟⲩⲛ̅ ⲟⲩϣⲓⲡⲉ ⲉϣⲁϥϫⲡⲉ ⲛⲟⲃⲉ
  ⲁⲩⲱ ⲟⲩⲛ̅ ⲟⲩϣⲓⲡⲉ ⲉⲩⲉⲟⲟⲩ ⲡⲉ ⲙⲛ̅ ⲟⲩⲭⲁⲣⲓⲥ. <span style=
  "color:#b00e23">(ⲓ̅ⲃ̅)</span> ⲁⲓ̈ⲛⲁⲩ ⲉⲩⲣⲱⲙⲉ ⲉϥⲙⲉⲉⲩⲉ ⲉⲣⲟϥ ⲟⲩⲁⲁϥ ϫⲉ ⲟⲩⲥⲁⲃⲉ ⲡⲉ
  ⲟⲩⲛ̅ⲧⲉ ⲡⲁⲑⲏⲧ ⲇⲉ ϩⲉⲗⲡⲓⲥ ⲉϩⲟⲩⲟ ⲉⲣⲟϥ. <span style="color:#b00e23">(ⲓ̅ⲅ̅)</span>
  ϣⲁⲣⲉ ⲡⲣⲉϥϫⲛⲁⲁⲩ ϫⲟⲟⲥ ϫⲉ ⲉⲩⲛⲁϫⲟⲟⲩϥ ⲉⲩϩⲓⲏ ϫⲉ ⲡⲙⲟⲩⲓ ϩⲛ̅ ⲛⲉϩⲓⲟⲟⲩⲉ ⲁⲩⲱ ⲥⲉϩⲱⲧⲃ̅
  ⲙ̅ⲙⲟⲟⲩ ϩⲛ̅ ⲛⲉⲡⲗⲁⲧⲓⲁ. <span style="color:#b00e23">(ⲓ̅ⲇ̅)</span> ⲛ̅ⲑⲉ ⲛⲟⲩⲣⲟ
  ⲉϥⲕⲱⲧⲉ ϩⲓϫⲙ̅ ⲡⲉϥⲙⲉϣϯⲃⲥ ⲧⲁⲓ ⲧⲉ ⲑⲉ ⲛⲟⲩⲣⲉϥϫⲛⲁⲁⲩ ϩⲓ ⲡⲉϥϭⲗⲟϭ. <span style=
  "color:#b00e23">(ⲓ̅ⲉ̅)</span> ϣⲁⲣⲉ ⲡⲣⲉϥϫⲛⲁⲁⲩ ⲕⲗϫ̅ ⲛⲉϥϭⲓϫ ϩⲁⲕⲟⲩⲛϥ ⲛϥ̅ⲧⲙⲉϣⲛⲧⲟⲩ
  ⲉⲣⲱϥ. <span style="color:#b00e23">(ⲓ̅ⲋ̅)</span> ⲟⲩⲥⲁⲃⲉ ⲡⲉ ⲡⲣⲉϥϫⲛⲁⲁⲩ ⲛⲁϥ ⲟⲩⲁⲁϥ
  ⲉϩⲟⲩⲉ ⲡⲉⲧⲧⲥⲓⲏⲩ ⲉⲧⲥⲧⲟ ⲉⲃⲟⲗ ⲛ̅ⲟⲩⲟⲩⲱ. <span style="color:#b00e23">(ⲓ̅ⲍ̅)</span>
  ⲛ̅ⲑⲉ ⲙ̅ⲡⲉⲧⲁⲙⲁϩⲧⲉ ⲙ̅ⲡⲥⲁⲧ ⲛ̅ⲟⲩⲟⲩϩⲟⲟⲣ ⲧⲁⲓ̈ ⲧⲉ ⲑⲉ ⲙ̅ⲡⲉⲧⲁϩⲉⲣⲉⲧϥ̅ ⲙ̅ⲡⲃⲟⲗ ⲛ̅ⲟⲩⲙⲓϣⲉ
  ⲉⲙⲡⲱϥ ⲁⲛ ⲡⲉ. <span style="color:#b00e23">(ⲓ̅ⲏ̅)</span> ⲛ̅ⲑⲉ ⲛ̅ⲛⲉⲧϫⲱⲛⲧ̅
  ⲉⲧⲛⲟⲩϫⲉ ⲉϩⲟⲩⲛ ⲛ̅ϩⲉⲛϣⲁϫⲉ ⲉⲛ̅ⲣⲱⲙⲉ ⲉⲡⲉⲧⲛⲁⲧⲱⲙⲧ̅ ⲇⲉ ⲉⲡϣⲁϫⲉ ⲛ̅ϣⲟⲣⲡ̅ ⲛⲁⲥⲗⲁⲁⲧⲉ.
  <span style="color:#b00e23">(ⲓ̅ⲑ̅)</span> ⲧⲁⲓ̈ ⲧⲉ ⲑⲉ ⲛ̅ⲟⲩⲟⲛ ⲛⲓⲙ ⲉⲧϭⲱⲱⲣϭ̅
  ⲉⲛⲉⲩϣⲃⲉⲉⲣ ⲉⲩϣⲁⲛⲧⲁϩⲟ ⲟⲩⲇⲉ ϣⲁⲩϫⲟⲟⲥ ϫⲉ ⲛ̅ⲧⲁⲓ̈ⲁⲁⲥ ⲉⲓ̈ⲥⲱⲃⲉ. <span style=
  "color:#b00e23">(ⲕ̅)</span> ϣⲁⲣⲉ ⲡⲕⲱϩⲧ̅ ⲙⲟⲩϩ ϩⲛ̅ ϩⲁϩ ⲛ̅ϣⲉ ⲡⲙⲓϣⲉ ⲇⲉ ⲛⲁϭⲱ ϩⲙ̅
  ⲡⲙⲁ ⲉⲧⲉⲙⲛ̅ⲣⲉϥϭⲱⲛⲧ̅ ⲛ̅ϩⲏⲧϥ̅. <span style="color:#b00e23">(ⲕ̅ⲁ̅)</span>
  ϩⲉⲛϫⲃ̅ⲃⲥ ⲙⲛ̅ⲟⲩⲉⲥⲭⲁⲣⲁ ⲁⲩⲱ ϩⲉⲛϣⲉ ϩⲙ̅ ⲡⲕⲱϩⲧ̅ ⲟⲩⲣⲱⲙⲉ ϩⲱⲱϥ ⲛ̅ⲣⲉϥⲥⲁϩⲟⲩ ⲉϥϣⲧⲟⲣⲧⲣ̅
  ⲛ̅ⲟⲩⲙⲓϣⲉ. <span style="color:#b00e23">(ⲕ̅ⲃ̅)</span> ⲛ̅ϣⲁϫⲉ ⲙ̅ⲡⲕ̅ⲟⲣϣϥ̅ ϭⲏⲛ
  ⲛⲁⲓ̈ ⲇⲉ ⲣⲱϩⲧ̅ ⲉϩⲟⲩⲛ ⲉⲛⲧⲁⲙⲓⲟⲛ ⲛ̅ⲑⲏ. <span style="color:#b00e23">(ⲕ̅ⲅ̅)</span>
  ⲛ̅ⲑⲉ ⲛ̅ϩⲉⲛⲃⲗ̅ϫⲉ ⲡⲉ ⲟⲩϩⲁⲧ ⲉⲩϯ ⲙ̅ⲙⲟϥ ϩⲛ̅ ⲟⲩⲕⲣⲟϥ ϣⲁⲣⲉ ϩⲉⲛⲥⲡⲟⲧⲟⲩ ⲛ̅ⲕⲣⲟϥ ϩⲃ̅ⲥ
  ⲟⲩϩⲏⲧ ⲛ̅ⲣⲉϥⲗⲩⲡⲏ. <span style="color:#b00e23">(ⲕ̅ⲇ̅)</span> ϣⲁⲣⲉ ⲡϫⲁϫⲉ ⲟⲩⲱϣⲃ̅
  ⲉϥϫⲱⲣⲙ̅ ⲉⲟⲩⲟⲛ ⲛⲓⲙ ϩⲓ ⲛⲉϥⲥⲡⲟⲧⲟⲩ ϥⲙⲉⲉⲩⲉ ⲇⲉ ϩⲙ̅ ⲡⲉϥϩⲏⲧ ⲉϩⲉⲛⲕⲣⲟϥ. <span style=
  "color:#b00e23">(ⲕ̅ⲉ̅)</span> ⲉⲣϣⲁⲛ ⲡⲉⲕϫⲁϫⲉ ⲥⲡⲥⲱⲡⲕ̅ ⲉϥⲕⲱⲣϣ̅ ϩⲛ̅ ⲧⲉϥⲥⲙⲏ
  ⲙ̅ⲡⲣ̅ⲥⲱⲧⲙ̅ ⲛ̅ⲥⲱϥ ⲟⲩⲛ̅ ⲥⲁϣϥⲉ ⲅⲁⲣ ⲙ̅ⲡⲟⲛⲏⲣⲓⲁ ϩⲙ̅ ⲡⲉϥϩⲏⲧ. <span style=
  "color:#b00e23">(ⲕ̅ⲋ̅)</span> ⲡⲉⲧϩⲱⲡ ⲛ̅ⲟⲩⲙⲛ̅ⲧϫⲁϫⲉ ϣⲁϥⲧⲟⲩⲛⲉⲥ ⲟⲩⲡⲟⲛⲏⲣⲓⲁ ϣⲁⲣⲉ
  ⲟⲩⲥⲁⲃⲉ ⲇⲉ ϭⲱⲗⲡ̅ ⲉⲃⲟⲗ ⲛ̅ⲛⲉϥⲛⲟⲃⲉ ϩⲛ̅ ⲟⲩⲙⲏⲏϣⲉ. <span style=
  "color:#b00e23">(ⲕ̅ⲍ̅)</span> ⲡⲉⲧϣⲓⲕⲉ ⲛ̅ⲟⲩϩⲓⲉⲓⲧ ⲉⲡⲉⲧϩⲓⲧⲟⲩⲱϥ ϥⲛⲁϩⲉ ⲉϩⲣⲁⲓ̈ ⲉⲣⲟϥ
  ⲡⲉⲧⲥⲕⲟⲣⲕⲣ̅ ⲇⲉ ⲛ̅ⲟⲩⲱⲛⲉ ⲉϥⲛⲁϩⲉ ⲉϫⲱϥ. <span style="color:#b00e23">(ⲕ̅ⲏ̅)</span>
  ⲡⲗⲁⲥ ⲛ̅ⲛⲟⲩϫ ⲙⲟⲥⲧⲉ ⲛ̅ⲧⲙⲉ ⲧⲧⲁⲡⲣⲟ ⲇⲉ ⲉϣⲧⲣⲧⲱⲣ ⲛⲁⲉⲓⲣⲉ ⲛ̅ϩⲉⲛϣⲧⲟⲣⲧⲣ̅.
  <h3 id="proverbs27">27</h3><span style="color:#b00e23">(ⲁ̅)</span>
  ⲙ̅ⲡⲣ̅ϣⲟⲩϣⲟⲩ ⲙ̅ⲙⲟⲕ ⲉⲡⲉϥⲣⲁⲥⲧⲉ ⲛⲅ̅ⲥⲟⲟⲩⲛ ⲅⲁⲣ ⲁⲛ ϫⲉ ⲉⲣⲉ ⲣⲁⲥⲧⲉ ⲛⲁϫⲡⲉⲟⲩ <span style=
  "color:#b00e23">(ⲃ̅)</span> ⲙⲁⲣⲉ ⲕⲉⲧⲁⲡⲣⲟ ⲧⲁⲓⲟⲕ ⲉⲛⲧⲱⲕ ⲁⲛ ⲧⲉ ⲟⲩϣⲙ̅ⲙⲟ ⲁⲩⲱ
  ⲛ̅ⲛⲉⲕⲥⲡⲟⲧⲟⲩ ⲁⲛ. <span style="color:#b00e23">(ⲅ̅)</span> ⲡⲱⲛⲉ ϩⲟⲣϣ̅ ⲁⲩⲱ ⲡϣⲱ
  ⲙⲟⲕϩ̅ ⲛ̅ϥⲓⲧϥ̅ ⲧⲟⲣⲅⲏ ⲇⲉ ⲙ̅ⲡⲁⲑⲏⲧ ϩⲟⲣϣ̅ ⲉϩⲟⲩⲟ ⲉⲣⲟⲟⲩ ⲙ̅ⲡⲉⲥⲛⲁⲩ. <span style=
  "color:#b00e23">(ⲇ̅)</span> ⲡϭⲱⲛⲧ̅ ⲟⲩⲁⲧⲛⲁ ⲡⲉ ⲁⲩⲱ ⲧⲟⲣⲅⲏ ⲛⲁϣⲧ̅ ⲁⲗⲗⲁ ⲙⲉⲣⲉ ⲗⲁⲁⲩ
  ϥⲓ ϩⲁ ⲡⲕⲱϩ. <span style="color:#b00e23">(ⲉ̅)</span> ⲛⲁⲛⲟⲩ ϩⲉⲛϫⲡⲓⲟ ⲉⲩϭⲱⲗⲡ̅
  ⲉⲃⲟⲗ ⲉϩⲟⲩⲉ ⲟⲩⲙⲛ̅ⲧϣⲃⲏⲣ ⲉⲥϩⲏⲡ. <span style="color:#b00e23">(ⲋ̅)</span> ⲛⲁⲛⲟⲩ
  ⲙ̅ⲡⲱⲗϩ ⲛ̅ⲟⲩϣⲃⲏⲣ ⲉϩⲟⲩⲉ ⲙ̅ⲡⲓ ⲛ̅ⲟⲩϫⲁϫⲉ. <span style="color:#b00e23">(ⲍ̅)</span>
  ϣⲁⲣⲉ ⲧⲉⲯⲩⲭⲏ ⲉⲧⲧⲥⲓⲏⲩ ϫⲏⲣ ⲉⲥⲧⲉ ⲡⲉⲃⲓⲱ ⲉⲃⲟⲗ ϣⲁⲣⲉ ⲛ̅ⲕⲉⲡⲉⲧⲥⲁϣⲉ ⲇⲉ ϩⲗⲟϭ ⲛ̅ⲧⲉⲯⲩⲭⲏ
  ⲉⲧⲣϭⲣⲱϩ. <span style="color:#b00e23">(ⲏ̅)</span> ⲛ̅ⲑⲉ ⲛ̅ⲟⲩϩⲁⲗⲏⲧ ⲉϥϣⲁⲛϩⲱⲗ ⲉⲃⲟⲗ
  ϩⲙ̅ ⲡⲉϥⲙⲁϩ ⲧⲁⲓ̈ ⲧⲉ ⲑⲉ ⲉϣⲁⲣⲉ ⲡⲣⲱⲙⲉ ⲣ̅ϩⲙ̅ϩⲁⲗ ⲉϥϣⲁⲛⲣ̅ϣⲙ̅ⲙⲟ ⲉⲛⲉϥⲙⲁ <span style=
  "color:#b00e23">(ⲑ̅)</span> ϣⲁⲣⲉ ⲡϩⲏⲧ ⲟⲩⲛⲟϥ ϩⲛ̅ ϩⲉⲛⲥⲟϭⲛ̅ ⲙⲛ̅ ϩⲉⲛⲏⲣⲡ̅
  ⲙⲛ̅ϩⲉⲛϣⲟⲩϩⲏⲛⲉ ϣⲁⲣⲉ ⲡϩⲏⲧ ⲇⲉ ϩⲉ ϩⲛ̅ ⲟⲩϣⲱⲛⲉ. <span style=
  "color:#b00e23">(ⲓ̅)</span> ⲙ̅ⲡⲣ̅ⲕⲱ ⲛ̅ⲥⲱⲕ ⲛ̅ⲟⲩϣⲃⲏⲣ ⲛ̅ⲥⲁⲃⲉ ⲁⲩⲱ ⲟⲩϣⲃⲏⲣ ⲛⲧⲉ
  ⲡⲉⲕⲉⲓⲱⲧ ⲙ̅ⲡⲣ̅ⲃⲱⲕ ⲉϩⲟⲩⲛ ⲉⲡⲏⲓ̈ ⲙ̅ⲡⲉⲕⲥⲟⲛ ⲉⲕⲙⲟⲕϩ̅ ⲛⲁⲛⲟⲩ ⲟⲩϣⲃⲏⲣ ⲉϥϩⲏⲛ ⲉϩⲟⲩⲛ ⲉϩⲟⲩⲉ
  ⲟⲩⲥⲟⲛ ⲉϥⲟⲩⲏⲩ ⲙ̅ⲙⲟⲕ. <span style="color:#b00e23">(ⲓ̅ⲁ̅)</span> ⲁⲣⲓⲥⲁⲃⲉ ⲡⲁϣⲏⲣⲉ
  ϫⲉ ⲉⲣⲉ ⲡⲁϩⲏⲧ ⲟⲩⲛⲟϥ ⲁⲩⲱ ⲛⲅ̅ⲕⲧⲟ ⲉⲃⲟⲗ ⲙ̅ⲙⲟⲕ ⲛ̅ϩⲉⲛϣⲁϫⲉ ⲛ̅ⲛⲟϭⲛⲉϭ. <span style=
  "color:#b00e23">(ⲓ̅ⲃ̅)</span> ϣⲁⲣⲉ ⲡⲥⲁⲃⲉ ϩⲟⲡϥ̅ ⲉϩⲉⲛⲡⲉⲑⲟⲟⲩ ⲉⲩⲛⲏⲩ ⲛ̅ⲁⲑⲏⲧ ⲥⲉⲛⲏⲩ
  ⲉϫⲱϥ ⲛ̅ⲥⲉϯⲟⲥⲉ. <span style="color:#b00e23">(ⲓ̅ⲅ̅)</span> ϥⲓ ⲧⲉⲕϣⲧⲏⲛ ⲁ ⲡⲣⲉϥⲥⲱϣ
  ⲅⲁⲣ ⲥⲁⲁⲧⲕ̅ ⲉϥⲥⲱϣ ⲅⲁⲣ ⲛ̅ϩⲉⲛⲕⲟⲟⲩⲉ. <span style="color:#b00e23">(ⲓ̅ⲇ̅)</span>
  ⲡⲉⲧⲛⲁⲥⲙⲟⲩ ⲉⲡⲉϥϣⲃⲏⲣ ϩⲛ̅ ⲟⲩⲛⲟϭ ⲛ̅ⲥⲙⲏ ⲉϩⲧⲟⲟⲩⲉ ⲉϣϫⲉ ⲛϥ̅ϣⲟⲃⲉ ⲁⲛ ⲉⲡⲉⲧⲥⲁϩⲟⲩ ⲙ̅ⲙⲟϥ.
  <span style="color:#b00e23">(ⲓ̅ⲉ̅)</span> ϣⲁⲣⲉ ⲡϩⲱⲟⲩ ⲛⲉϫ ⲡⲣⲱⲙⲉ ⲉⲃⲟⲗ ϩⲙ̅
  ⲡⲉϥⲏⲓ̈ ⲛ̅ⲛⲉϩⲟⲟⲩ ⲛ̅ⲧⲉ ⲡⲣⲱ ⲧⲁⲓ̈ ⲧⲉ ⲑⲉ ⲛ̅ⲟⲩⲥϩⲓⲙⲉ ⲛ̅ⲣⲉϥⲥⲁϩⲟⲩ ⲉⲃⲟⲗ ϩⲙ̅ ⲡⲉⲕⲏⲓ̈
  ⲙ̅ⲙⲓⲛⲉ ⲙ̅ⲙⲟⲕ. <span style="color:#b00e23">(ⲓ̅ⲋ̅)</span> ⲡⲧⲏⲩ ⲙ̅ⲡⲉⲙϩⲓⲧ ⲛⲁϣⲧ̅
  ⲉϣⲁⲩⲙⲟⲩⲧⲉ ⲉⲣⲟϥ ϫⲉ ⲡⲉⲧⲥⲟⲩⲧⲱⲛ. <span style="color:#b00e23">(ⲓ̅ⲍ̅)</span>
  ⲡⲡⲉⲛⲓⲡⲉ ⲡⲉ ϣⲁϥⲧⲱⲙ ⲙ̅ⲡⲡⲉⲛⲓⲡⲉ ⲡⲣⲱⲙⲉ ⲇⲉ ⲡⲉ ϣⲁϥⲧⲃ̅ⲥ ⲡϩⲟ ⲙ̅ⲡϥ̅ϣⲃⲏⲣ. <span style=
  "color:#b00e23">(ⲓ̅ⲏ̅)</span> ⲡⲉⲧⲛⲁⲧⲱϭⲉ ⲛ̅ⲟⲩⲃⲱ ⲛ̅ⲕⲛ̅ⲧⲉ ϥⲛⲁⲥⲉⲓ ⲛ̅ⲛⲉⲥⲕⲁⲣⲡⲟⲥ
  ⲡⲉⲧϩⲁⲣⲉϩ ⲇⲉ ⲉⲡⲉϥϫⲟⲉⲓⲥ ⲛⲁϫⲓⲧⲁⲓⲟ. <span style="color:#b00e23">(ⲓ̅ⲑ̅)</span>
  ⲛ̅ⲑⲉ ⲉⲧⲉⲣⲉ ⲛ̅ϩⲟⲉⲓⲛⲉ ⲁⲛ ⲛ̅ⲛⲉⲩⲉⲩⲣⲏⲩ ⲧⲁⲓ̈ ⲧⲉ ⲑⲉ ⲉⲧⲉⲣⲉ ⲛ̅ⲕⲉϩⲏⲧ ⲛ̅ⲛ̅ⲣⲱⲙⲉ ⲉⲓⲛⲉ ⲁⲛ
  ⲛ̅ⲛⲉⲩⲉⲣⲏⲩ. <span style="color:#b00e23">(ⲕ̅)</span> ⲙⲉⲣⲉ ⲁⲙⲛ̅ⲧⲉ ⲙⲛ̅ ⲡⲧⲁⲕⲟ ⲥⲉⲓ
  ⲧⲁⲓ̈ ⲧⲉ ⲑⲉ ⲉϩⲉⲛⲁⲧⲥⲉⲓ ⲛⲉ ⲛ̅ⲃⲁⲗ ⲛ̅ⲛ̅ⲣⲱⲙⲉ ⲛ̅ⲣⲉϥϫⲓⲛ̅ϭⲟⲛⲥ̅ ⲧⲃⲟⲧⲉ ⲙ̅ⲡϫⲟⲉⲓⲥ ⲡⲉ
  ⲛ̅ⲛ̅ϫⲁⲣⲃⲁⲗ ⲁⲩⲱ ⲛ̅ⲁⲧⲥⲃⲱ ⲉⲧⲉⲙⲉⲩⲁⲙⲁϩⲧⲉ ⲙ̅ⲡⲉⲩⲗⲁⲥ. <span style=
  "color:#b00e23">(ⲕ̅ⲁ̅)</span> ⲧⲇⲟⲕⲓⲙⲏ ⲙ̅ⲡϩⲁⲧ ⲙⲛ̅ ⲡⲛⲟⲩⲃ ⲡⲉ ⲡⲁⲥⲧⲟⲩ ⲉϣⲁⲩⲇⲟⲕⲓⲙⲁⲍⲉ
  ⲇⲉ ⲙ̅ⲡⲣⲱⲙⲉ ⲉⲃⲟⲗ ϩⲛ̅ ⲣⲱⲟⲩ ⲛ̅ⲛⲉⲧϣⲁϫⲉ ⲉⲣⲟϥ ⲡϩⲏⲧ ⲙ̅ⲡⲁⲛⲟⲙⲟⲥ ϣⲁϥϣⲓⲛⲉ ⲛ̅ⲥⲁ ϩⲉⲛⲡⲉⲑⲟⲟⲩ
  ϣⲁⲣⲉ ⲡϩⲏⲧ ⲇⲉ ⲉⲧⲥⲟⲩⲧⲱⲛ ϣⲓⲛⲉ ⲛ̅ⲥⲁ ⲟⲩⲥⲟⲟⲩⲛ. <span style=
  "color:#b00e23">(ⲕ̅ⲃ̅)</span> ⲉⲕϣⲁⲛⲙⲁⲥⲧⲓⲅⲟⲩ ⲛ̅ⲟⲩⲁⲑⲏⲧ ⲛ̅ⲧⲙⲏⲧⲉ ⲛ̅ⲟⲩⲙⲏⲏϣⲉ ⲉⲕⲥⲱϣ
  ⲙ̅ⲙⲟϥ ⲛ̅ⲛⲉⲕϥⲓ ⲛ̅ⲧⲉϥⲙⲛ̅ⲧⲁⲑⲏⲧ. <span style="color:#b00e23">(ⲕ̅ⲅ̅)</span> ϩⲛ̅
  ⲟⲩⲉⲓⲙⲉ ⲉⲕⲉⲉⲓⲙⲉ ⲉⲛⲉⲯⲩⲭⲏ ⲙ̅ⲡⲉⲕⲟϩⲉ ⲛⲅ̅ⲥⲙⲛ̅ ⲡⲉⲕϩⲏⲧ ⲉⲛⲉⲕⲁⲅⲉⲗⲏ. <span style=
  "color:#b00e23">(ⲕ̅ⲇ̅)</span> ϫⲉ ⲧϭⲟⲙ ⲙ̅ⲡⲁⲙⲁϩⲧⲉ ϣⲟⲟⲡ ⲁⲛ ⲙ̅ⲡⲣⲱⲙⲉ ϣⲁ ⲉⲛⲉϩ ⲟⲩⲇⲉ
  ⲙⲉⲩⲧⲁⲁϥ ϫⲓⲛⲟⲩϫⲱⲙ ϣⲁ ⲟⲩϫⲱⲙ. <span style="color:#b00e23">(ⲕ̅ⲉ̅)</span> ϥⲓⲡⲣⲟⲟⲩϣ
  ⲛ̅ⲛⲟⲩⲟⲧⲟⲩⲉⲧ ⲉϥⲣⲏⲧ ϩⲛ̅ ⲧⲥⲱϣⲉ ⲧⲁⲣⲉⲕⲑⲓⲟⲟⲩ ⲛ̅ϣⲟⲣⲡ̅ ⲛⲅ̅ⲥⲟⲟⲩϩ ⲉϩⲟⲩⲛ ⲛ̅ⲟⲩⲭⲟⲣⲧⲟⲥ
  ⲙ̅ⲡⲉϥⲧⲉ. <span style="color:#b00e23">(ⲕ̅ⲋ̅)</span> ϫⲉ ⲉⲕⲉϩⲉ ⲉⲉⲥⲟⲟⲩ ⲉϩⲟⲓ̈ⲧⲉ ϥⲓ
  ⲡⲣⲟⲟⲩϣ ⲛ̅ⲧⲥⲱϣⲉ ϫⲉ ⲉⲕⲉϩⲉ ⲉϩⲓⲉⲓⲃ. <span style="color:#b00e23">(ⲕ̅ⲍ̅)</span>
  ⲡⲁϣⲏⲣⲉ ⲁⲓ̈ⲧⲕ̅ ϩⲉⲛⲛⲟϭ ⲛ̅ϣⲁϫⲉ ⲉⲡⲉⲕⲱⲛϩ̅ ⲁⲩⲱ ⲉⲩⲱⲛϩ̅ ⲛ̅ⲛⲉⲕϩⲙ̅ϩⲁⲗ.
  <h3 id="proverbs28">28</h3><span style="color:#b00e23">(ⲁ̅)</span> ϣⲁⲣⲉ
  ⲡⲁⲥⲉⲃⲏⲥ ⲡⲱⲧ ⲉⲙⲛ̅ⲡⲉⲧⲡⲏⲧ ⲛ̅ⲥⲱϥ ⲉⲣⲉ ⲡⲇⲓⲕⲁⲓⲟⲥ ϫⲉ ⲧⲁϫⲣⲏⲩ ⲛ̅ⲑⲉ ⲛ̅ⲛⲓⲙⲟⲩⲓ.
  <span style="color:#b00e23">(ⲃ̅)</span> ϣⲁⲣⲉ ϩⲉⲛϩⲁⲡ ⲛⲉϩⲥⲉ ⲉⲧⲃⲉ ⲛ̅ⲛⲟⲃⲉ
  ⲛ̅ⲛ̅ⲁⲥⲉⲃⲏⲥ ⲡⲣⲱⲙⲉ ⲇⲉ ⲛ̅ⲥⲁⲃⲉ ⲛⲁⲱϣⲙ̅ ⲛ̅ⲛ̅ⲟⲣⲅⲏ. <span style=
  "color:#b00e23">(ⲅ̅)</span> ϣⲁⲣⲉ ⲡⲉⲧⲧⲏⲕ ϩⲛ̅ ⲧⲉϥⲙⲛ̅ⲧϣⲁϥⲧⲉ ϩⲓⲗⲁ ⲉⲩϩⲏⲕⲉ ⲛ̅ⲑⲉ
  ⲛ̅ⲟⲩϩⲱⲟⲩ ⲉϥⲟϣⲉ ⲛϥ̅ⲣ̅ⲛⲟⲃⲉ ⲁⲛ. <span style="color:#b00e23">(ⲇ̅)</span> ⲧⲁⲓ̈ ⲧⲉ
  ⲑⲉ ⲛ̅ⲛⲉⲧⲕⲱ ⲛ̅ⲥⲱⲟⲩ ⲙ̅ⲡⲛⲟⲙⲟⲥ ⲉⲩⲧⲁⲓⲟ ⲛ̅ⲧⲙⲛ̅ⲧϣⲁϥⲧⲉ ⲛⲉⲧⲙⲉ ⲇⲉ ⲙ̅ⲡⲛⲟⲙⲟⲥ ⲉⲩⲕⲧⲟ ⲉⲣⲟⲟⲩ
  ⲛ̅ⲟⲩⲥⲟⲃⲧ. <span style="color:#b00e23">(ⲉ̅)</span> ⲛ̅ⲣⲱⲙⲉ ⲇⲉ ⲉⲑⲟⲟⲩ ⲛⲁⲛⲟⲓ ⲁⲛ
  ⲛ̅ⲟⲩϩⲁⲡ ⲛⲉⲧϣⲓⲛⲉ ⲇⲉ ⲛ̅ⲥⲁ ⲡϫⲟⲉⲓⲥ ⲛⲁⲛⲟⲓ ϩⲛ̅ ⲁⲅⲁⲑⲟⲛ ⲛⲓⲙ. <span style=
  "color:#b00e23">(ⲋ̅)</span> ⲛⲁⲛⲟⲩ ⲟⲩϩⲏⲕⲉ ⲉϥⲙⲟⲟϣⲉ ϩⲛ̅ ⲧⲉϥⲙⲛ̅ⲧⲙⲉ ⲉϩⲟⲩⲉ ⲟⲩⲣⲙ̅ⲙⲁⲟ
  ⲛ̅ⲣⲉϥϫⲓϭⲟⲗ. <span style="color:#b00e23">(ⲍ̅)</span> ϣⲁⲣⲉ ⲡϣⲏⲣⲉ ⲛ̅ⲥⲁⲃⲉ ϩⲁⲣⲉϩ
  ⲉⲡⲛⲟⲙⲟⲥ ⲡⲉⲧϣⲟⲟⲡ ⲇⲉ ϩⲛ̅ ⲟⲩⲙⲛ̅ⲧϣⲛⲁ ϥϯϣⲓⲡⲉ ⲙ̅ⲡⲉϥⲉⲓⲱⲧ. <span style=
  "color:#b00e23">(ⲏ̅)</span> ⲡⲉⲧⲧⲁϣⲟ ⲛ̅ⲧⲉϥⲙⲛ̅ⲧⲣⲙ̅ⲙⲁⲟ ϩⲛ̅ ⲟⲩϫⲓⲙⲏⲥⲉ ⲛⲉⲧⲛⲁ
  ⲛ̅ⲛ̅ϩⲏⲕⲉ ⲛⲉⲧⲛⲁⲧⲥⲓⲟⲟⲩ ⲙ̅ⲙⲟⲥ. <span style="color:#b00e23">(ⲑ̅)</span> ⲡⲉⲧⲛⲁⲣⲓⲕⲉ
  ⲉⲃⲟⲗ ⲙ̅ⲡⲉϥⲙⲁⲁϫⲉ ⲉⲧⲙ̅ⲥⲱⲧⲙ̅ ⲉⲡⲛⲟⲙⲟⲥ ⲡⲉϣⲗⲏⲗ ⲙ̅ⲡⲁⲓⲃⲏⲧ. <span style=
  "color:#b00e23">(ⲓ̅)</span> ⲡⲉⲧⲥⲱⲣⲙ̅ ⲛ̅ⲛⲉⲧⲥⲟⲩⲧⲱⲛ ϩⲛ̅ ⲟⲩϩⲓⲏ ⲉⲥϩⲟⲟⲩ ⲉϥⲛⲁϩⲉ
  ⲛ̅ⲧⲟϥ ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ ⲛⲉⲧⲟⲩⲁⲁⲃ ⲇⲉ ⲛⲁⲡⲱϣ ⲉϫⲱⲟⲩ ⲛⲙ̅ⲡⲉⲧⲛⲁⲛⲟⲩⲟⲩ. <span style=
  "color:#b00e23">(ⲓ̅ⲁ̅)</span> ⲡⲣⲱⲙⲉ ⲛ̅ⲣⲙ̅ⲙⲁⲟ ⲟ ⲛ̅ⲥⲁⲃⲉ ⲛⲁϥ ⲟⲩⲁⲁϥ ⲡϩⲏⲕⲉ ⲇⲉ
  ⲛ̅ⲥⲁⲃⲉ ⲛ̅ⲁϭⲛ̅ⲁⲣⲓⲕⲉ ⲉⲣⲟϥ. <span style="color:#b00e23">(ⲓ̅ⲃ̅)</span> ϣⲁⲣⲉ ⲟⲩⲛⲟϭ
  ⲛ̅ⲉⲟⲟⲩ ϣⲱⲡⲉ ⲉⲧⲃⲉ ⲧⲃⲟⲏⲑⲓⲁ ⲛ̅ⲛ̅ⲇⲓⲕⲁⲓⲟⲥ ϣⲁⲣⲉ ⲛ̅ⲣⲱⲙⲉ ⲇⲉ ⲧⲁⲕⲟ ϩⲛ̅ⲙⲁ ⲛ̅ⲛ̅ⲁⲥⲉⲃⲏⲥ.
  <span style="color:#b00e23">(ⲓ̅ⲅ̅)</span> ⲡⲉⲧϩⲱⲃⲥ̅ ⲇⲉ ⲛ̅ⲧⲉϥⲙⲛ̅ⲧϣⲁϥⲧⲉ ⲛⲁⲥⲟⲟⲩⲧⲛ
  ⲁⲛ ⲡⲉⲧϫⲱ ⲇⲉ ⲙ̅ⲙⲟⲥ ⲁⲩⲱ ⲉⲧϫⲡⲓⲟ ⲙ̅ⲙⲟⲥ ⲥⲉⲛⲁⲙⲉⲣⲓⲧϥ̅. <span style=
  "color:#b00e23">(ⲓ̅ⲇ̅)</span> ⲛⲁⲓ̈ⲁⲧϥ̅ ⲙ̅ⲡⲣⲱⲙⲉ ⲉⲧϯⲥⲟ ⲉⲟⲩⲟⲛ ⲛⲓⲙ ⲉⲧⲃⲉ ⲑⲟⲧⲉ
  ⲡⲛⲟⲩⲧⲉ ⲡⲛⲁϣⲧ̅ϩⲏⲧ ⲇⲉ ⲛ̅ⲧⲟϥ ϥⲛⲁϩⲉ ⲉϩⲣⲁⲓ̈ ⲉϩⲉⲛⲡⲉⲑⲟⲟⲩ. <span style=
  "color:#b00e23">(ⲓ̅ⲉ̅)</span> ⲟⲩⲙⲟⲩⲓ ⲡⲉ ⲉϥϩⲕⲁⲉⲓⲧ ⲁⲩⲱ ⲟⲩⲟⲩⲱⲛϣ̅ ⲉϥⲟⲃⲉ ⲡⲉ ⲟⲩϩⲏⲕⲉ
  ⲉϥⲛⲁⲣ̅ϫⲟⲉⲓⲥ ⲉⲩⲙⲏⲏϣⲉ ⲛ̅ϩⲏⲕⲉ. <span style="color:#b00e23">(ⲓ̅ⲋ̅)</span> ⲟⲩⲣ̅ⲣⲟ
  ⲉϥϣⲁⲁⲧ ⲛ̅ⲭⲣⲏⲙⲁ ⲟⲩⲛⲟϭ ⲛ̅ⲣⲉϥϫⲓⲛ̅ϭⲟⲛⲥ̅ ⲡⲉ ⲛⲉⲧⲙⲟⲥⲧⲉ ⲇⲉ ⲛ̅ϫⲓⲛ̅ϭⲟⲛⲥ̅ ⲛⲁⲱⲛϩ̅ ϩⲛ̅
  ⲟⲩⲛⲟϭ ⲛ̅ⲟⲩⲟⲉⲓϣ <span style="color:#b00e23">(ⲓ̅ⲍ̅)</span> ⲡⲉⲧⲛⲁϣⲡ̅ⲧⲱⲣⲉ
  ⲛ̅ⲟⲩⲣⲱⲙⲉ ⲉϥϩⲛ̅ ⲟⲩⲗⲟⲓϭⲉ ⲛ̅ϩⲱⲧⲃ̅ ϥⲛⲁⲡⲱⲧ ⲁⲩⲱ ⲛ̅ϥⲧⲁϫⲣⲏⲩ ⲁⲛ <span style=
  "color:#b00e23">(ⲓ̅ⲏ̅)</span> ⲡⲉⲧⲙⲟⲟϣⲉ ⲇⲓⲕⲁⲓⲱⲥ ⲥⲉⲛⲁⲃⲟⲏⲑⲓ ⲉⲣⲟϥ ⲡⲉⲧⲙⲟⲟϣⲉ ⲇⲉ ϩⲓ
  ϩⲉⲛϩⲓⲟⲟⲩⲉ ⲉⲩϭⲟⲟⲙⲉ ⲛⲁϭⲗⲟⲙⲗⲙ̅. <span style="color:#b00e23">(ⲓ̅ⲑ̅)</span>
  ⲡⲉⲧⲣ̅ϩⲱⲃ ⲉⲡⲉϥⲕⲁϩ ⲛⲁⲥⲉⲓ ⲛ̅ⲟⲉⲓⲕ ⲡⲉⲧⲡⲏⲧ ⲇⲉ ⲛ̅ⲥⲁ ⲟⲩⲟⲩⲱⲥϥ̅ ⲛⲁⲥⲉⲓ ⲛ̅ⲧⲙⲛ̅ⲧϩⲏⲕⲉ.
  <span style="color:#b00e23">(ⲕ̅)</span> ⲡⲣⲱⲙⲉ ⲇⲉ ⲛ̅ⲥⲁⲃⲉ ⲛⲁϫⲓⲥⲙⲟⲩ ⲉⲙⲁⲧⲉ
  ⲡⲣⲉϥⲣ̅ⲡⲉ ⲑⲟⲟⲩ ⲇⲉ ⲛⲁⲣ̅ⲃⲟⲗ ⲁⲛ ⲉⲡⲉⲑⲟⲟⲩ. <span style=
  "color:#b00e23">(ⲕ̅ⲁ̅)</span> ⲡⲉⲧϣⲓⲡⲉ ϩⲏⲧⲟⲩ ⲛ̅ⲛ̅ϩⲟ ⲛ̅ⲛ̅ⲣⲉϥϫⲓⲛ̅ϭⲟⲛⲥ̅ ⲛⲁⲥⲟⲟⲩⲧⲛ̅
  ⲁⲛ ⲡⲁⲓ̈ ⲅⲁⲣ ⲛ̅ⲧⲉⲓ̈ⲙⲓⲛⲉ ⲛⲁϯ ⲟⲩⲣⲱⲙⲉ ⲉⲃⲟⲗ ϩⲁ ⲟⲩⲟⲉⲓⲕ. <span style=
  "color:#b00e23">(ⲕ̅ⲃ̅)</span> ϣⲁϥϭⲉⲡⲏ ⲉⲣ̅ⲣⲙ̅ⲙⲁⲟ ⲛ̅ϭⲓ ⲟⲩⲣⲱⲙⲉ ⲛ̅ⲉⲓⲉⲣⲃⲟⲟⲛⲉ ⲁⲩⲱ
  ⲛ̅ϥⲥⲟⲟⲩⲛ ⲁⲛ ϫⲉ ⲟⲩⲛⲁⲏⲧ ⲡⲉⲧⲛⲁⲣ̅ϫⲟⲉⲓⲥ ⲉϫⲱϥ ⲡⲉⲧⲧⲁϣⲟ ⲛ̅ⲧⲉϥⲙⲛ̅ⲧⲣⲙ̅ⲙⲁⲟ ϩⲛ̅ ⲟⲩ ϫⲓⲙⲏⲥⲉ
  ⲉϥⲛⲁⲥⲟⲟⲩϩⲥ ⲉϩⲟⲩⲛ ⲙ̅ⲡⲉⲧⲛⲁ ⲛ̅ⲛ̅ϩⲏⲕⲉ. <span style="color:#b00e23">(ⲕ̅ⲅ̅)</span>
  ⲡⲉⲧϫⲡⲓⲟ ⲛ̅ⲟⲩⲣⲱⲙⲉ ϩⲛ̅ ⲛⲉϩⲓⲟⲟⲩⲉ ϥⲛⲁϭⲛ̅ ϩⲙ̅ⲟⲧ ⲉϩⲟⲩⲉ ⲡⲉⲧϯϩⲙⲟⲧ ϩⲙ̅ ⲡⲉϥⲗⲁⲥ
  <span style="color:#b00e23">(ⲕ̅ⲇ̅)</span> ⲡⲉⲧϫⲓ ⲙ̅ⲡⲉϥⲉⲓⲱⲧ ⲛ̅ϭⲟⲛⲥ̅ ⲙⲛ̅ ⲧⲉϥⲙⲁⲁⲩ
  ⲉϥⲙⲉⲉⲩⲉ ϫⲉ ⲛ̅ϯⲣ̅ⲛⲟⲃⲉ ⲁⲛ ⲟⲩⲕⲟⲓⲛⲱⲛⲟⲥ ⲡⲉ ⲡⲁⲓ̈ ⲛ̅ⲟⲩⲣⲱⲙⲉ ⲛ̅ⲁⲥⲉⲃⲏⲥ. <span style=
  "color:#b00e23">(ⲕ̅ⲉ̅)</span> ϣⲁⲣⲉ ⲟⲩⲣⲱⲙⲉ ⲛ̅ⲁⲧⲥⲉⲓ ⲕⲣⲓⲛⲉ ⲉⲓ̈ⲕⲏ ⲛⲉⲧⲕⲱ ⲇⲉ ⲛ̅ϩⲧⲏϥ
  ⲉⲡϫⲟⲉⲓⲥ ϥⲛⲁϣⲱⲡⲉ ϩⲛ̅ ⲟⲩϩⲁⲣⲉϩ. <span style="color:#b00e23">(ⲕ̅ⲋ̅)</span> ⲡⲉⲧⲕⲱ
  ⲛ̅ϩⲧⲏϥ ⲉⲩⲙⲛ̅ⲧⲛⲁϣⲧ̅ϩⲏⲧ ⲡⲁⲓ̈ ⲟⲩⲁⲑⲏⲧ ⲡⲉ ⲡⲉⲧⲙⲟⲟϣⲉ ⲇⲉ ϩⲛ̅ ⲟⲩⲥⲟⲫⲓⲁ ⲛⲁⲟⲩϫⲁⲓ̈
  <span style="color:#b00e23">(ⲕ̅ⲍ̅)</span> ⲡⲉⲧϯ ⲛ̅ⲛ̅ϩⲏⲕⲉ ⲛⲁⲣ̅ϭⲣⲱϩ ⲁⲛ ⲡⲉⲧⲕⲧⲟ ⲇⲉ
  ⲛ̅ⲛⲉϥⲃⲁⲗ ⲉⲃⲟⲗ ⲙ̅ⲙⲟⲟⲩ ⲛⲁϣⲱⲱⲧ ⲉⲙⲁⲧⲉ. <span style="color:#b00e23">(ⲕ̅ⲏ̅)</span>
  ϣⲁⲣⲉ ⲛ̅ⲇⲓⲕⲁⲓⲟⲥ ϩⲟϫϩϫ ϩⲛ̅ ⲙ̅ⲙⲁ ⲛ̅ⲛ̅ⲁⲥⲉⲃⲏⲥ ϣⲁⲩⲁϣⲁⲓ ⲇⲉ ϩⲙ̅ ⲡⲧⲁⲕⲟ ⲛ̅ⲛⲉⲧⲙ̅ⲙⲁⲩ.
  <h3 id="proverbs29">29</h3><span style="color:#b00e23">(ⲁ̅)</span> ⲛⲁⲛⲟⲩ
  ⲟⲩⲣⲱⲙⲉ ⲉϥϫⲡⲓⲟ ⲉⲩⲛⲁϣⲧ̅ ⲙⲁⲕϩ̅ ϥⲛⲁϫⲉⲣⲟ ⲅⲁⲣ ϩⲛ̅ ⲟⲩϣⲥ̅ⲛⲉ ⲛϥ̅ⲧⲙ̅ⲧⲁⲗϭⲟ <span style=
  "color:#b00e23">(ⲃ̅)</span> ⲛ̅ⲗⲁⲟⲥ ⲛⲁⲉⲩⲫⲣⲁⲛⲉ ⲉⲩϣⲁϫⲉ ⲉⲛ̅ⲇⲓⲕⲁⲓⲟⲥ ⲛ̅ⲣⲱⲙⲉ ⲇⲉ
  ⲛⲁϩⲟϫϩϫ̅ ϩⲛ̅ ⲧⲙⲛ̅ⲧϫⲟⲉⲓⲥ ⲛ̅ⲛ̅ⲁⲥⲉⲃⲏⲥ. <span style="color:#b00e23">(ⲅ̅)</span>
  ⲡⲓⲱⲧ ⲙ̅ⲡⲣⲱⲙⲉ ⲉⲧϣⲓⲛⲉ ⲛ̅ⲥⲁ ⲧⲥⲟⲫⲓⲁ ⲛⲁⲉⲩⲫⲣⲁⲛⲉ ⲡⲉⲧⲙⲟⲟϣⲉ ⲇⲉ ϩⲛ̅ ⲟⲩⲡⲟⲣⲛⲓⲁ ⲛⲁⲧⲁⲕⲉ
  ⲧⲉϥⲙⲛ̅ⲧⲣⲙ̅ⲙⲁⲟ. <span style="color:#b00e23">(ⲇ̅)</span> ϣⲁⲣⲉ ⲟⲩⲣ̅ⲣⲟ ⲛ̅ⲇⲓⲕⲁⲓⲟⲥ
  ⲧⲟⲩⲛⲉⲥ ⲟⲩⲭⲱⲣⲁ ⲛ̅ⲧⲉ ⲟⲩⲣⲱⲙⲉ ⲇⲉ ⲙ̅ⲡⲁⲣⲁⲛⲟⲙⲟⲥ ϣⲣ̅ϣⲱⲣⲥ̅. <span style=
  "color:#b00e23">(ⲉ̅)</span> ⲡⲉⲧⲥⲟⲃⲧⲉ ⲛ̅ⲟⲩϣⲛⲉ ⲛ̅ⲛⲁϩⲣⲙ̅ ⲡⲉϥϣⲃⲏⲣ ⲉϥⲛⲁⲥⲟⲣϥ̅ ⲉⲃⲟⲗ
  ⲉⲛⲉϥⲟⲩⲉⲣⲏⲧⲉ ⲙ̅ⲙⲓⲛ ⲙ̅ⲙⲟϥ. <span style="color:#b00e23">(ⲋ̅)</span> ⲟⲩⲛ̅ ⲟⲩⲛⲟϭ
  ⲛ̅ϭⲟⲣϭⲥ̅ ϣⲟⲟⲡ ⲉⲡⲣⲱⲙⲉ ⲛ̅ⲣⲉϥⲣ̅ⲛⲟⲃⲉ ⲡⲇⲓⲕⲁⲓⲟⲥ ⲇⲉ ⲛⲁϣⲱⲡⲉ ϩⲛ̅ ⲟⲩⲣⲁϣⲉ ⲙⲛ̅ ⲟⲩⲟⲩⲛⲟϥ.
  <span style="color:#b00e23">(ⲍ̅)</span> ⲡⲇⲓⲕⲁⲓⲟⲥ ⲥⲟⲟⲩⲛ ⲉⲕⲣⲓⲛⲉ ⲛ̅ⲛ̅ϩⲏⲕⲉ
  ⲡⲁⲥⲉⲃⲏⲥ ⲇⲉ ⲛⲁⲉⲓⲙⲉ ⲁⲛ ⲉⲡⲥⲟⲟⲩⲛ ⲁⲩⲱ ⲙⲛ̅ⲧⲉ ⲡϩⲏⲕⲉ ϩⲏⲧ ⲛ̅ⲥⲟⲟⲩⲛ. <span style=
  "color:#b00e23">(ⲏ̅)</span> ϣⲁⲣⲉ ϩⲉⲛⲣⲱⲙⲉ ⲉⲩϩⲟⲟⲩ ⲣⲉⲕϩ̅ ⲟⲩⲡⲟⲗⲓⲥ ϣⲁⲣⲉ ⲛ̅ⲥⲟⲫⲟⲥ ⲇⲉ
  ⲕⲧⲟ ⲉⲃⲟⲗ ⲛ̅ⲟⲩⲟⲣⲅⲏ. <span style="color:#b00e23">(ⲑ̅)</span> ⲡⲣⲱⲙⲉ ⲛ̅ⲥⲟⲫⲟⲥ
  ⲛⲁⲕⲣⲓⲛⲉ ⲛ̅ⲛ̅ϩⲉⲑⲛⲟⲥ ϣⲁⲩⲥⲱⲃⲉ ⲇⲉ ⲛ̅ⲥⲁ ⲡⲣⲉϥⲣ̅ⲛⲟⲃⲉ ⲉϥϣⲁⲛϭⲱⲛⲧ̅ <span style=
  "color:#b00e23">(ⲓ̅)</span> ϣⲁⲣⲉ ⲛ̅ⲣⲱⲙⲉ ⲛ̅ⲥⲛⲟϥ ⲙⲉⲥⲧⲉ ⲡⲉⲧⲟⲩⲁⲁⲃ ϣⲁⲣⲉ ⲛⲉⲧⲥⲟⲩⲧⲱⲛ
  ⲇⲉ ϣⲓⲛⲉ ⲛ̅ⲥⲁ ⲧⲉϥⲯⲩⲭⲏ. <span style="color:#b00e23">(ⲓ̅ⲁ̅)</span> ϣⲁⲣⲉ ⲡⲁⲑⲏⲧ
  ⲡⲉϩⲧ̅ ⲡⲉϥϭⲱⲛⲧ̅ ⲉⲃⲟⲗ ⲧⲏⲣϥ̅ ⲡⲥⲟⲫⲟⲥ ⲇⲉ ϣⲁϥⲛ̅ⲧϥ̅ ⲉⲃⲟⲗ ϣⲏⲙ ϣⲏⲙ <span style=
  "color:#b00e23">(ⲓ̅ⲃ̅)</span> ⲟⲩⲣ̅ⲣⲟ ⲉϥⲥⲱⲧⲙ̅ ⲉⲩϣⲁϫⲉ ⲛ̅ϫⲓⲛ̅ϭⲟⲛⲥ̅ ϩⲉⲛⲡⲁⲣⲁⲛⲟⲙⲟⲥ
  ⲧⲏⲣⲟⲩ ⲛⲉⲧϣⲙ̅ϣⲉ ⲛⲁϥ. <span style="color:#b00e23">(ⲓ̅ⲅ̅)</span> ⲡⲉⲧϯ ⲉⲙⲏⲥⲉ ⲙⲛ̅
  ⲡⲉⲧϫⲓ ⲁⲩⲧⲱⲙⲛ̅ⲧ ⲉⲛⲉⲩⲉⲣⲏⲩ ⲡⲛⲟⲩⲧⲉ ⲇⲉ ⲛⲁϭⲙ̅ ⲡⲉⲩϣⲓⲛⲉ ⲙ̅ⲡⲉⲥⲛⲁⲩ. <span style=
  "color:#b00e23">(ⲓ̅ⲇ̅)</span> ⲟⲩⲣⲣⲟ ⲉϥⲕⲣⲓⲛⲉ ⲛ̅ⲛ̅ϩⲏⲕⲉ ϩⲛ̅ ⲟⲩⲙⲉ ⲡⲉϥⲑⲣⲟⲛⲟⲥ
  ⲛⲁϣⲱⲡⲉ ⲉⲩⲙⲛ̅ⲧⲙⲛ̅ⲧⲣⲉ. <span style="color:#b00e23">(ⲓ̅ⲉ̅)</span> ϣⲁⲣⲉ ⲛ̅ⲥⲏϣⲉ
  ⲙⲛ̅ ⲛⲉϫⲡⲓⲟ ϯ ⲛ̅ⲟⲩⲥⲟⲫⲓⲁ. ⲡϣⲏⲣⲉ ⲇⲉ ⲉⲧⲡⲗⲁⲛⲁ ⲛⲁϯϣⲓⲡⲉ ⲙ̅ⲡⲉϥⲉⲓⲱⲧ. <span style=
  "color:#b00e23">(ⲓ̅ⲋ̅)</span> ϣⲁⲣⲉ ⲛ̅ⲛⲟⲃⲉ ⲁϣⲁⲓ̈ ϩⲙ̅ ⲡⲁϣⲁⲓ̈ ⲛ̅ⲛ̅ⲁⲥⲉⲃⲏⲥ ⲉⲣϣⲁⲛ
  ⲛⲏ ⲇⲉ ϩⲉ ϣⲁⲣⲉ ⲛ̅ⲇⲓⲕⲁⲓⲟⲥ ⲣ̅ϩⲟⲧⲉ. <span style="color:#b00e23">(ⲓ̅ⲍ̅)</span>
  ϯⲥⲃⲱ ⲙ̅ⲡⲉⲕϣⲏⲣⲉ ⲧⲁⲣⲉϥϯⲟⲩⲛⲟϥ ⲛⲁⲕ ⲁⲩⲱ ⲛϥ̅ϯ ⲛ̅ⲟⲩⲧⲣⲩⲫⲏ ⲛ̅ⲧⲉⲕⲯⲩⲭⲏ. <span style=
  "color:#b00e23">(ⲓ̅ⲏ̅)</span> ⲙⲛ̅ ⲛⲟϭ ⲛⲁϣⲱⲡⲉ ⲙ̅ⲡϩⲉⲑⲛⲟⲥ ⲙ̅ⲡⲁⲣⲁⲛⲟⲙⲟⲥ ⲛⲁⲓ̈ⲁⲧϥ̅
  ⲇⲉ ⲙ̅ⲡⲉⲧϩⲁⲣⲉϩ ⲡⲛⲟⲙⲟⲥ. <span style="color:#b00e23">(ⲓ̅ⲑ̅)</span> ⲙⲛ̅ ⲟⲩϩⲙ̅ϩⲁⲗ
  ⲉϥⲛⲁϣⲧ̅ ⲛⲁϫⲓⲥⲃⲱ ϩⲛ̅ ϩⲉⲛϣⲁϫⲉ ⲉϥϣⲁⲛⲛⲟⲓ̈ ⲟⲛ ⲛ̅ϥⲛⲁⲥⲱⲧⲙ̅ ⲁⲛ. <span style=
  "color:#b00e23">(ⲕ̅)</span> ⲉⲕϣⲁⲛⲛⲁⲩ ⲉⲩⲣⲱⲙⲉ ⲉϥϭⲉⲡⲏ ⲉϣⲁϫⲉ ⲉⲓⲙⲉ ϫⲉ ⲟⲩⲛ̅ⲧⲉ ⲡⲁⲑⲏⲧ
  ϩⲉⲗⲡⲓⲥ ⲉϩⲟⲩⲟ ⲉⲣⲟϥ. <span style="color:#b00e23">(ⲕ̅ⲁ̅)</span> ⲡⲉⲧⲥⲡⲁⲧⲁⲗⲁ ϫⲓⲛ
  ⲧⲉϥⲙⲛ̅ⲕⲟⲩⲓ̈ ϥⲛⲁⲣ̅ϩⲙ̅ϩⲁⲗ ⲙⲛ̅ⲛ̅ⲥⲱⲥ ⲇⲉ ϥⲛⲁⲙ̅ⲕⲁϩ ⲛ̅ϩⲏⲧ ⲉϫⲱϥ ⲟⲩⲁⲁϥ. <span style=
  "color:#b00e23">(ⲕ̅ⲃ̅)</span> ϣⲁⲣⲉ ⲟⲩⲣⲱⲙⲉ ⲛ̅ⲣⲉϥϭⲱⲛⲧ̅ ⲧⲟⲩⲛⲉⲥ ⲟⲩϯⲧⲱⲛ ϣⲁⲣⲉ ⲡⲣⲱⲙⲉ
  ⲇⲉ ⲛ̅ϩⲁⲕ ⲑⲙ̅ⲕⲉ ⲡⲛⲟⲃⲉ. <span style="color:#b00e23">(ⲕ̅ⲅ̅)</span> ϣⲁⲣⲉ ⲡⲥⲱϣϥ̅
  ⲇⲉ ⲑⲃ̅ⲃⲓⲉ ⲡⲣⲱⲙⲉ ⲡⲉⲟⲟⲩ ⲇⲉ ⲛⲁⲧⲟⲩⲛⲉⲥ ⲡⲉⲧⲑⲃ̅ⲃⲓⲏⲩ. <span style=
  "color:#b00e23">(ⲕ̅ⲇ̅)</span> ⲡⲉⲧϫⲓⲧⲟⲩ ⲙⲛ̅ ⲟⲩⲣⲉϥϫⲓⲟⲩⲉ ⲉϥⲙⲟⲥⲧⲉ ⲛ̅ⲧⲉϥⲯⲩⲭⲏ
  ⲉⲩϣⲁⲛⲥⲙⲓⲛⲉ ⲇⲉ ⲛ̅ⲟⲩⲁⲛⲁϣ ⲛ̅ⲥⲉⲧⲙ̅ⲟⲩⲱⲛϩ̅ ⲉⲃⲟⲗ. <span style=
  "color:#b00e23">(ⲕ̅ⲉ̅)</span> ⲥⲉⲛⲁϩⲉ ⲛ̅ⲥⲉϫⲓϣⲓⲡⲉ ϫⲉ ⲁⲩⲣ̅ϩⲟⲧⲉ ϩⲏⲧⲟⲩ ⲛ̅ⲛ̅ⲣⲱⲙⲉ
  ⲛⲁⲓ̈ⲁⲧⲟⲩ ⲇⲉ ⲙ̅ⲡⲉⲧⲣ̅ϩⲟⲧⲉ ϩⲏⲧϥ̅ ⲙ̅ⲡⲛⲟⲩⲧⲉ ⲧⲙⲛ̅ⲧϣⲁϥⲧⲉ ⲛⲁϯ ⲛ̅ⲟⲩⲥⲗⲁⲁⲧⲉ ⲙ̅ⲡⲣⲱⲙⲉ
  ⲡⲉⲧⲛⲁϩⲧⲉ ⲇⲉ ⲉⲡϫⲟⲉⲓⲥ ϥⲛⲁⲟⲩϫⲁⲓ̈. <span style="color:#b00e23">(ⲕ̅ⲋ̅)</span> ϩⲁϩ
  ⲛⲉⲧϣⲙ̅ϣⲉ ⲛ̅ⲛⲁϩⲣⲙ̅ ⲡϩⲟ ⲛ̅ⲛⲟϭ ⲉⲣⲉ ⲧⲙⲛ̅ⲧⲙⲉ ⲇⲉ ⲙ̅ⲡⲣⲱⲙⲉ ⲛⲏⲩ ⲉⲃⲟⲗ ϩⲓⲧⲙ̅ ⲡⲛⲟⲩⲧⲉ.
  <span style="color:#b00e23">(ⲕ̅ⲍ̅)</span> ⲟⲩⲃⲟⲧⲉ ⲙ̅ⲡⲣⲉϥϫⲓⲛ̅ϭⲟⲛⲥ̅ ⲡⲉ ⲡⲇⲓⲕⲁⲓⲟⲥ
  ⲟⲩⲃⲟⲧⲉ ⲇⲉ ⲙ̅ⲡⲇⲓⲕⲁⲓⲟⲥ ⲧⲉ ⲧⲉϩⲓⲏ ⲛ̅ⲛ̅ⲣⲉϥⲣ̅ⲛⲟⲃⲉ. ⲟⲩⲁⲕⲁⲑⲁⲣⲧⲟⲥ ⲡⲉ ⲡⲣⲱⲙⲉ
  ⲛ̅ⲣⲉϥϫⲓⲛ̅ϭⲟⲛⲥ̅ ⲛ̅ⲛⲁϩⲣⲙ̅ ⲡⲇⲓⲕⲁⲓⲟⲥ ϥⲥⲟϣϥ̅ ⲇⲉ ⲛ̅ⲛⲁϩⲣⲙ̅ ⲡⲁⲥⲉⲃⲏⲥ ⲛ̅ϭⲓ ⲡⲣⲱⲙⲉ
  ⲛ̅ⲇⲓⲕⲁⲓⲟⲥ. <span style="color:#b00e23">(ⲕ̅ⲏ̅)</span> <span style=
  "color:#05537d">(31:10)</span> ⲛⲓⲙ ⲡⲉⲧⲛⲁϩⲉ ⲉⲩⲥϩⲓⲙⲉ ⲛ̅ϫⲱⲱⲣⲉ ⲧⲁⲓ̈ ⲇⲉ ⲛ̅ⲧⲉⲓ̈ⲙⲓⲛⲉ
  ⲧⲁⲓ̈ⲏⲩ ⲉϩⲟⲩⲉ ⲉϩⲉⲛⲉⲛⲉ ⲙ̅ⲙⲉ <span style="color:#b00e23">(ⲕ̅ⲑ̅)</span>
  <span style="color:#05537d">(31:11)</span> ⲡϩⲏⲧ ⲙ̅ⲡⲉⲥϩⲁⲓ̈ ⲧⲏⲕ ⲉϩⲣⲁⲓ̈ ⲉϫⲱⲥ
  ⲛ̅ⲧⲁⲓ̈ ⲛⲁⲣⲉⲣⲱϩ ⲁⲛ ⲙ̅ⲡⲟⲉⲓⲕ. <span style="color:#b00e23">(ⲗ̅)</span>
  <span style="color:#05537d">(31:12)</span> ⲥⲉⲓⲣⲉ ⲙ̅ⲡⲉⲥϩⲁⲓ̈ ⲛ̅ϩⲉⲛⲡⲉⲧⲛⲁⲛⲟⲩⲟⲩ
  ⲛ̅ϩⲉⲛⲡⲉⲑⲟⲟⲩ ⲁⲛ ⲛ̅ⲟⲩⲟⲉⲓϣ ⲅⲁⲣ ⲛⲓⲙ. <span style="color:#b00e23">(ⲗ̅ⲁ̅)</span>
  <span style="color:#05537d">(31:13)</span> ⲉⲥϭⲛ̅ ⲥⲟⲣⲧ̅ ϩⲓⲙⲁϩⲉ ϣⲁⲥⲧⲁⲙⲓⲟⲟⲩ
  ⲛ̅ⲛⲉⲥϭⲓϫ ⲛ̅ϣⲁⲩ. <span style="color:#b00e23">(ⲗ̅ⲃ̅)</span> <span style=
  "color:#05537d">(31:14)</span> ⲁⲥⲣ̅ⲑⲉ ⲛ̅ⲛⲓϫⲟⲓ̈ ⲛⲉϣⲱⲧ ⲉⲥⲥⲱⲟⲩϩ ⲉϩⲟⲩⲛ ⲛ̅ⲛ̅ⲕⲁ ⲛⲁⲥ
  ⲙ̅ⲡⲟⲩⲉ. <span style="color:#b00e23">(ⲗ̅ⲅ̅)</span> <span style=
  "color:#05537d">(31:15)</span> ⲁⲩⲱ ϣⲁⲥⲧⲱⲟⲩⲛ ⲛ̅ϭⲱⲣϩ̅ ⲛⲥ̅ϯϩⲣⲉ ⲛ̅ⲛⲁ ⲡⲏⲓ̈ ⲁⲩⲱ ϩⲱⲃ
  ⲛ̅ⲛⲉⲥϩⲙ̅ϩⲁⲗ. <span style="color:#b00e23">(ⲗ̅ⲇ̅)</span> <span style=
  "color:#05537d">(31:16)</span> ⲉⲥϣⲁⲛⲛⲁⲩ ⲉⲩⲥⲱϣⲉ ϣⲁⲥϣⲟⲡⲥ̅ ϣⲁⲥⲧⲱϭⲉ ⲇⲉ ⲛ̅ϩⲉⲛⲙⲁ
  ⲛ̅ⲉⲗⲟⲟⲗⲉ ⲉⲃⲟⲗ ϩⲛ̅ ⲛ̅ⲕⲁⲣⲡⲟⲥ ⲛ̅ⲛⲉⲥϭⲓϫ. <span style=
  "color:#b00e23">(ⲗ̅ⲉ̅)</span> <span style="color:#05537d">(31:17)</span>
  ⲉⲁⲥⲙⲟⲩⲣ ⲛ̅ⲧⲉⲥϯⲡⲉ ⲉⲙⲁⲧⲉ ϩⲛ̅ ⲟⲩϭⲟⲙ ⲁⲥⲧⲁϫⲣⲉ ⲛⲉⲥϭⲃ̅ⲃⲟⲓ̈ ⲉⲡⲉⲥϩⲱⲃ ⲁⲥϫⲓϯⲡⲉ ϫⲉ ⲛⲁⲛⲟⲩ
  ⲡⲣ̅ϩⲱⲃ <span style="color:#b00e23">(ⲗ̅ⲋ̅)</span> <span style=
  "color:#05537d">(31:18)</span> ⲁⲩⲱ ⲙⲉⲣⲉ ⲧⲉⲥϩⲏⲃⲥ̅ ϫⲉ ⲛⲁ ϩⲛ̅ ⲧⲉⲩϣⲏ ⲧⲏⲣⲥ̅.
  <span style="color:#b00e23">(ⲗ̅ⲍ̅)</span> <span style=
  "color:#05537d">(31:19)</span> ϣⲁⲥⲥⲟⲩⲧⲛ̅ ⲛⲉⲥϭⲓϫ ⲉⲛⲉⲧⲉϣ̅ϣⲉ ⲁⲩⲱ ⲛⲉⲥϩⲓⲱⲙⲉ
  ϣⲁⲥⲧⲁϫⲣⲟⲟⲩ ⲉⲡⲉⲙⲡⲁⲓ̈. <span style="color:#b00e23">(ⲗ̅ⲏ̅)</span> <span style=
  "color:#05537d">(31:20)</span> ϣⲁⲥⲥⲟⲩⲧⲱⲛ ⲛ̅ⲧⲟⲟⲧⲥ̅ ⲉⲩϩⲏⲕⲉ ⲛⲥ̅ⲥⲟⲟⲩⲧⲛ̅ ⲟⲩⲕⲁⲣⲡⲟⲥ
  ⲙ̅ⲡⲉⲧϣⲁⲁⲧ. <span style="color:#b00e23">(ⲗ̅ⲑ̅)</span> <span style=
  "color:#05537d">(31:21)</span> ⲙⲉⲣⲉ ⲡⲉⲥϩⲁⲓ̈ ϥⲓⲣⲟⲟⲩϣ ϩⲁ ⲛⲁ ⲡⲏⲓ̈ ⲉϥϣⲁⲛⲱⲥⲕ̅ ϩⲛ̅
  ⲟⲩⲙⲁ ⲛⲉⲧϩⲁϩⲧⲏⲥ ⲅⲁⲣ ⲧⲏⲣⲟⲩ ϩⲟⲃⲥ̅. <span style="color:#b00e23">(ⲙ̅)</span>
  <span style="color:#05537d">(31:22)</span> ⲁⲥⲧⲁⲙⲓⲉ ϩⲃ̅ⲥⲱ ⲥⲛ̅ⲧⲉ ⲙ̅ⲡⲉⲥϩⲁⲓ̈ ⲁⲩⲱ
  ϩⲉⲛϩⲟⲓ̈ⲧⲉ ⲛⲁⲥ ⲉⲃⲟⲗ ϩⲙ̅ ⲡϣⲛ̅ⲥ ⲙⲛ̅ ⲡϫⲏϭⲉ. <span style=
  "color:#b00e23">(ⲙ̅ⲁ̅)</span> <span style="color:#05537d">(31:23)</span>
  ϣⲁⲩϭⲱϣⲧ̅ ⲇⲉ ⲛ̅ⲥⲁ ⲡⲉⲥϩⲁⲓ̈ ϩⲛ̅ ⲙ̅ⲡⲩⲗⲏ ⲉϥϣⲁⲛϩⲙⲟⲟⲥ ϩⲛ̅ ⲟⲩⲥⲟⲟⲩϩⲥ̅ ⲙⲛ̅ ⲛ̅ϩⲗ̅ⲗⲟ ⲁⲩⲱ
  ⲛⲉⲧⲟⲩⲏϩ ϩⲙ̅ ⲡⲕⲁϩ. <span style="color:#b00e23">(ⲙ̅ⲃ̅)</span> <span style=
  "color:#05537d">(31:24)</span> ⲁⲥⲧⲁⲙⲓⲉ ϩⲉⲛⲥⲓⲛⲇⲱⲛ ⲁⲥⲧⲁⲁⲩ ⲉⲃⲟⲗ ⲁⲩⲱ ϩⲉⲛⲡⲉⲣⲓⲍⲱⲙⲁ
  ⲛ̅ⲛⲉⲫⲟⲓⲛⲓⲝ. <span style="color:#b00e23">(ⲙ̅ⲇ̅)</span> <span style=
  "color:#05537d">​(31:26)</span> ⲁⲥϯ ϩⲓⲱⲱⲥ ⲛ̅ⲟⲩϭⲟⲙ ⲙⲛ̅ ⲟⲩⲉⲟⲟⲩ. <span style=
  "color:#b00e23">(ⲙ̅ⲉ̅)</span> <span style="color:#05537d">​(31:27)</span>
  ⲙ̅ⲡⲥⲟⲩⲱⲙ ⲇⲉ ⲛ̅ⲟⲩⲟⲉⲓⲕ ⲙ̅ⲙⲛ̅ⲧⲣⲉϥϫⲛⲁⲁⲩ ⲛⲉϩⲓⲟⲟⲩⲉ ⲇⲉ ⲙ̅ⲡⲉⲥⲏⲓ̈ ϭⲏⲩ ⲁⲩⲱ ⲥⲛⲁⲉⲩⲫⲣⲁⲛⲉ
  ⲛ̅ⲛⲉϩⲟⲟⲩ ⲛ̅ϩⲁⲉ. <span style="color:#b00e23">(ⲙ̅ⲅ̅)</span> <span style=
  "color:#05537d">(31:28)</span> ⲥⲛⲁⲟⲩⲱⲛ ⲛ̅ⲣⲱⲥ ϩⲛ̅ ⲟⲩⲙⲛ̅ⲧⲥⲁⲃⲉ ⲁⲩⲱ ϩⲙ̅ ⲡⲛⲟⲙⲟⲥ
  ⲛⲁⲛⲥⲙ̅ⲙⲉ ⲇⲉ ⲙⲛ̅ ⲙ̅ⲙⲛ̅ⲧⲛⲁ ϩⲓ ⲡⲉⲥⲗⲁⲥ <span style="color:#b00e23">(ⲙ̅ⲉ̅)</span>
  <span style="color:#05537d">(31:28)</span> ⲁⲥϯ ϩⲓⲱⲱⲥ ⲛ̅ⲟⲩϭⲟⲙ ⲙⲛ̅ ⲟⲩⲥⲁ
  <span style="color:#b00e23">(ⲙ̅ⲋ̅)</span> <span style=
  "color:#05537d">(31:28)</span> ⲁ ⲛⲉⲥϣⲏⲣⲉ ⲧⲱⲟⲩⲛ ⲁⲩⲧⲙⲁⲓⲟⲥ ⲁⲩⲱ ⲁ ⲡⲉⲥϩⲁⲓ̈
  ⲉⲧⲛⲁⲛⲟⲩϥ ϯ ⲡⲉⲥⲥⲟⲉⲓⲧ. <span style="color:#b00e23">(ⲙ̅ⲍ̅)</span> <span style=
  "color:#05537d">(31:29)</span> ⲁ ϩⲁϩ ⲛ̅ⲥϩⲓⲙⲉ ϫⲡⲉ ⲟⲩⲙⲛ̅ⲧⲣⲙ̅ⲙⲁⲟ ⲁ ϩⲁϩ
  ⲣ̅ϩⲉⲛⲙⲛ̅ⲧϫⲱⲱⲣⲉ ⲛ̅ⲧⲟ ⲇⲉ ⲁⲣϫⲓⲥⲉ ⲉⲣⲟⲟⲩ ⲧⲏⲣⲟⲩ. <span style=
  "color:#b00e23">(ⲙ̅ⲏ̅)</span> <span style="color:#05537d">(31:30)</span>
  ϩⲉⲛⲁⲣⲓⲥⲕⲉ ⲛ̅ⲛⲟⲩϫ ⲁⲩⲱ ⲟⲩⲡⲉⲧϣⲟⲩⲉⲓⲧ ⲡⲉ ⲡⲥⲁ ⲛ̅ⲟⲩⲥϩⲓⲙⲉ ⲥⲉⲛⲁⲥⲙⲟⲩ ⲅⲁⲣ ⲉⲩⲥϩⲓⲙⲉ
  ⲙ̅ⲙⲁⲓⲛⲟⲩⲧⲉ ⲙⲁⲣⲉⲥⲥⲙⲟⲩ ⲇⲉ ⲛ̅ⲧⲟⲥ ⲉⲑⲟⲧⲉ ⲙ̅ⲡϫⲟⲉⲓⲥ. <span style=
  "color:#b00e23">(ⲙ̅ⲑ̅)</span> <span style="color:#05537d">(31:31)</span> ϯ
  ⲛⲁⲥ ⲉⲃⲟⲗ ϩⲛ̅ ⲛ̅ⲕⲁⲣⲡⲟⲥ ⲛ̅ⲛⲉⲥϭⲓϫ ϫⲉ ⲉⲩⲉϫⲱ ⲙ̅ⲡⲥⲟⲉⲓⲧ ⲛ̅ⲛⲉⲥϩⲃⲏⲩⲉ ϩⲛ̅ ⲙ̅ⲙⲁⲛ̅ⲃⲱⲕ
  ⲉϩⲟⲩⲛ ⲛ̅ⲛ̅ⲥⲟⲟⲩϩⲥ̅ ⲁⲩⲱ ⲙⲁⲣⲟⲩⲥⲙⲟⲩ ⲉⲡⲉⲥϩⲁⲓ̈ ϩⲛ̅ ⲙ̅ⲡⲩⲗⲏ.
</body>
</html>
